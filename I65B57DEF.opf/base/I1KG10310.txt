༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W30047 ImageGroup: 11KG10310
LCCN: n/a ISBN: n/a
Title :
 ཀུན་མཁྱེན་ཆོས་འབྱུང་གནས་ཀྱི་གསུང་རྒྱུན་དྲི་མ་མེད་པ་བུང་བའི་དགའ་སྟོན་དགེ་འདུན་ཉི་ཤུའི་
རྣམ་གཞག་
kun mkhyen chos 'byung gnas kyi gsung rgyun dri ma med pa bung ba'i
||dga' ston dge 'dun nyi shu'i rnam gzhag
Author:
 དཀོན་མཆོག་བསྟན་པའི་སྒྲོན་མེ་
dkon mchog bstan pa'i sgron me
Descriptor: n/a
Original Publication : n/a;n/a
Place: [s.I.]
Publisher: Imtho las dgon rnam rgyal phun tshogs chos rdzong gling
Date: [2004 ?]
Volume:
Total Volumes: 1
TBRC Pages:
Introductory Pages: n /a
In /a
Text Pages:
Scanning Information: Scanned at Tibetan Buddhist Resource Center, 150 West 17th St, New York City, NY
10011, US. Comments: 8/2011

༄༅།།ཀུན་མཁྱེན་ཆོས་འབྱུང་གནས་ཀྱི་གསུང་
རྒྱུན་དྲི་མ་མེད་པ་བུང་བའི་དགའ་སྟོན་
དགེ་འདུན་ཉི་ཤུའི་རྣམ་
གཞག་བཞུགས་སོ།།
རྟེན་འབྲེལ་ལུང་རིགས་བང་མཛོད།
དཀོན་མཆོག་བསྟན་པའི་སྒྲོན་མེས་མཛད།
རྣམ་ཐར་སྒོ་གསུམ།
དཀོན་མཆོག་བསྟན་པའི་སྒྲོན་མེས་མཛད།


03༠༠༥
ཀུན་མཁྱེན་དགེ་འདུན་ཉི་ཤུའི།
༄༅།།ཀུན་མཁྱེན་ཆོས་འབྱུང་གནས་ཀྱི་གསུང་
རྒྱུན་དྲི་མ་མེད་པ་བུང་བའི་དགའ་སྟོན་
དགེ་འདུན་ཉི་ཤུའི་རྣམ་
གཞག་བཞུགས་སོ།།
རྒྱ་ཆེན་གཞུང་ལུགས་སྡེ་སྣོད་རབ་འབྱམས་ལ།།ཆོས་ཀྱི་སྤྱན་
སྟོང་རྒྱས་པའི་དཔལ་ཡོན་ཅན།།ལེགས་བཤད་འབྱུང་གནས་བཤེས་
གཉེན་དམ་ པ་ དང་། རྗེ་ བཙུན་ མཁྱེན་ པའི་ གཏེར་ གྱི་ ཞབས་ ལ་
འདུད།།རང་དང་ གཞན་ ལ་ ཕན་ པའི་ དོན་ སླད་ དུ།། མགོན་ དེའི་
གསུང་རྒྱུན་ལེགས་བཤད་བདུད་རྩིའི་ཆར།། མ་འདྲེས་གསལ་བར་ཆུ་
སྐྱེས་འདབ་མ་ལ།། བཀོད་པས་བློ་གསལ་སྐལ་བཟང་ཚིམ་པར་
གྱིས། དེ་ལ་འདིར། འཆད་པར་འགྱུར་བའི་ལམ་ཤེས་པ་ཉིད་
ཀྱིས་བསྡུས་པ་མཐོང་བའི་ལམ་སྐད་ཅིག་མ་བཅུ་དྲུག་ལ་བརྟེན་ནས་
དད་པ་དང་ཆོས་ཀྱི་རྗེས་སུ་འབྲང་བའི་བྱེ་བྲག་གིས་འབྲས་བུ་དང་
པོ་ལ་ཞུགས་པ་རྣམ་པ་གཉིས་སོ།། ཞེས་པ་ནས།དེའི་འོག་ཏུ་རང་
སངས་རྒྱས་ཏེ་ཉི་ཤུའོ།།ཞེས་པའི་བར་གྱི་གཞུང་འདིའི་སྐབས་སུ་
འཕྲོས་སྦྱོར་བ།མཐའ་དཔྱད་པ་གསུམ་ལས།དང་པོ་ནི།སངས་རྒྱས་ལ་
སོགས་ དཀོན་ མཆོག་ གསུམ།། ཞེས་ པའི་ གཞུང་ འདི་ ལས་ འཕྲོས།།
འཕྲོས་ཚུལ་འདིའི་ སྐབས་ སུ་ སྐྱབས་ གསུམ་ གྱི་རྣམ་གཞག་ སྤྱིར་
· 1 •

ཀུན་མཁྱེན་དགེ་འདུན་ཉི་ཤུའི། །
བསྟན་པ་ལ།འོ་ན། དགེ་འདུན་དཀོན་མཆོག་གི་ངོ་བོ་དང་དབྱེ་བ་
ཇི་ལྟ་བུ་ཞེ་ན།དེའི་ལན་དེ་རྩ་བར་འཆད་པ་ལ།དབང་པོ་རྟུལ་དང་
རྣམ་པོ་དག།ཅེས་པ་ནས།བསེ་རུ་དང་ནི་ཉི་ཤུའོ།།ཞེས་པའི་བར་བྱུང་།
འགྲེལ་པར་འཆད་པ་ལ།འཆད་པར་འགྱུར་ བའི་ ཞེས་ སོགས་ཀྱི་
གཞུང་འདི་བྱུ །དབང་པོ་རྟུལ་དང་རྣམ་པོ་དག།ཅེས་སོགས་ཀྱི་
ཚིགས་སུ་བཅད་པ་གཉིས་པོས་དགེ་འདུན་དཀོན་མཆོག་གི་ངོ་བོ་
དང་དབྱེ་བ་བསྟན་པ་ལ་དགོས་པ་ཡོད་དེ།འདིའི་བཤད་བྱ་རྩ་བའི་
མདོར་ཐེག་ཆེན་ཐུན་མོང་མ་ཡིན་པའི་དགེ་འདུན་དཀོན་མཆོག་གི་
ངོ་བོ་དང་དབྱེ་བ་ལ་སོགས་པ་རྒྱས་པར་གསུང་བའི་དོན་བདེ་བླག་
ཏུ་རྟོགས་པར་བྱ་བའི་ཆེད་དུ་ཡིན་པའི་ཕྱིར།ཞེས་འཆད་པར་འགྲེལ་
པ་ལས།དགེ་འདུན་དཀོན་མཆོག་གི་སྐབས་སུ་བདེ་བླག་ཏུ་རྟོགས་
པར་བྱ་བའི་ཕྱིར་བར་སྐབས་ཀྱི་ཚིགས་སུ་བཅད་པ་རྣམ་པ་གཉིས་
སོ།།ཞེས་གསུངས་པའི་ཕྱིར།དེ་ལ་བར་སྐབས་ཀྱི་ཚིགས་སུ་བཅད་པ་
ཞེས་བརྗོད་པའི་རྒྱུ་མཚན་ཡོད་དེ།དངོས་པོ་བརྒྱད་དོན་བདུན་ཅུ་
དཀྱུས་མར་བཤད་པའི་སྐབས་མ་ཡིན་པར་འཕྲོས་ཏེ་བྱེ་བྲག་ཏུ་
བཤད་པའི་སྐབས་ཡིན་པས་ན་བར་སྐབས་དང་།འདིའི་ཐད་ཀྱི་རྒྱ་
དཔེ་ན་རྗེས་སུ་བསྔགས་པའི་སྡེབས་སྦྱོར་ཅན་གྱི་ཚིགས་བཅད་དུ་
ཡོད་པས་ན་ཚིགས་བཅད་ཅེས་བརྗོད་པའི་ཕྱིར།གཉིས་པ་སྦྱོར་བ་
འགོད་པ་ལ། སློབ་དཔོན་འཕགས་པའི་ལུགས་དང་།སེང་བཟང་
གི་ལུགས་སོ།།དང་པོ་ལྟར་ན་སྐབས་འདིར་བསྟན་གྱི་མཚོན་བྱ་དོན་

ཀུན་མཁྱེན་དགེ་འདུན་ཉི་ཤུའི།
གྱི་དགེ་འདུན་ཆོས་ཅན། ཁྱོད་ལ་དབྱེ་ན་ཉི་ཤུ་ཡོད་དེ།དབང་བོ་
རྟུལ་དང་རྣམ་པོ་དག།ཅེས་པའི་དངོས་བསྟན་གྱི་ཆགས་བྲལ་སྔོན་
སོང་གི་ཕྱིར་འོང་ཞུགས་པ་དང་།དེ་འདྲ་བའི་ཕྱིར་མི་འོང་ཞུགས་པ་
གཉིསདད་དང་མཐོང་ཐོབ་ཅེས་པའི་དངོས་བསྟན་གྱི་ཆགས་བྲལ་
སྔོན་སོང་གི་ཕྱིར་འོང་འབྲས་གནས་དང་།དེ་འདྲའི་ཕྱིར་མི་འོང་
འབྲས་ གནས་ གཉིས། རིགས་ གནས་ རིགས། ཞེས་ པའི་ དངོས་
བསྟན་གྱི་རྒྱུན་ཞུགས་ལྷའི་རིགས་ནས་རིགས་སྐྱེ་དང་མིའི་རིགས་
ནས་རིགས་སྐྱེ་གཉིས།བར་ཆད་གཅིག་ཅེས་པའི་དངོས་བསྟན་གྱི་
ཕྱིར་འོང་ཚེ་གཅིག་བར་ཆད་གཅིག་པ།བར་ཞེས་པའི་དངོས་བསྟན་
གྱི་ཕྱིར་མི་འོང་བར་འདའ་བ་དང་།སྐྱེས་ནས་དང་།ཞེས་པའི་དངོས་
བསྟན་གྱི་ཕྱིར་མི་འོང་སྐྱེས་ཙམ་ཉིད་ནས་འདའ་བ་དང་།བྱེད་དང་
ཞེས་པའི་དངོས་བསྟན་གྱི་ཕྱིར་མི་འོང་མངོན་པར་འདུ་བྱེད་དང་
བཅས་ཏེ་འདའ་བ་དང་།བྱེད་མིན་ཞེས་པའི་དངོས་བསྟན་གྱི་ཕྱིར་
མི་འོང་མངོན་པར་འདུ་བྱེད་མེད་པར་འདའ་བ་སྟེ་འདའ་བ་བཞི་
དང་།འོག་མིན་འགྲོ་འཕར་གསུམ་སྲིད་རྩེའི་མཐར་ཐུག་འགྲོ།ཞེས་
པའི་དངོས་བསྟན་གྱི་ཕྱིར་མི་འོང་འོག་མིན་མཐར་ཐུག་འགྲོ་དང་
འཕར་བ་དང་།ཕྱེད་དུ་འཕར་བ་དང་།གནས་ཐམས་ཅད་དུ་འཆི་
འཕོ་བ་དང་།སྲིད་རྩེའི་མཐར་ཐུག་འགྲོ་སྟེ་ལྔ་པོ་ལ་གོང་འཕོ་ཞེས་
མིང་གཅིག་ཏུ་འདྲེན་པ་དང་།གཟུངས་ཀྱི་ཆགས་བཅོམ་ཞེས་པའི་
དངོས་བསྟན་གྱི་གཟུགས་ཀྱི་ཉོན་མོངས་ལ་ཆགས་བྲལ་བྱས་པའི་
， 3 •

ཀུན་མཁྱེན་དགེ་འདུན་ཉི་ཤུའི།
ཕྱིར་མི་འོང་དང་།མཐོང་བ་ཡི།།ཆོས་ལ་ཞི་ལུས་མངོན་སུམ་བྱེད།།ཅེས་
པའི་དངོས་བསྟན་གྱི་ཕྱིར་མི་འོང་མཐོང་ཆོས་ཞི་དང་ལུས་མངོན་
བསེ་རུ་དང་ནི་ཞེས་པའི་དངོས་བསྟན་གྱི་བསེ་རུ་ལྟ་
བྱེད་གཉིས།
བུའི་རང་སངས་རྒྱས་ཀྱི་མིང་ཅན་ཏེ་གཞུང་གིས་དངོས་སུ་ཟིན་པ་
། ཅེས་པའི་ཤུགས་
བཅུ་དྲུག་དང་།དབང་བོ་རྟུལ་དང་རྣམ་པོ་དག
བསྟན་གྱི་རྒྱུན་ཞུགས་ཞུགས་པ་དབང་པོ་རྣོ་རྟུལ་གཉིས་ལ་འཕགས་
པ་བརྒྱད་པ་ཞེས་མིང་གཅིག་ཏུ་འདྲེན་པ་དང་།བར་ཆད་གཅིག་
ཅེས་པའི་ཤུགས་བསྟན་གྱི་ཕྱིར་འོང་འབྲས་གནས་ཙམ་པོ་བ་དང༌
བྱེད་དང་བྱེད་མིན་ཞེས་པའི་ཤུགས་བསྟན་གྱི་ཕྱིར་མི་འོང་འབྲས་
བསེ་རུ་དང་ནི་ཞེས་པའི་ཤུགས་བསྟན་གྱི་
གནས་ཙམ་པོ་བ་དང་།
དགྲ་བཅོམ་ཞུགས་པའི་མིང་ཅན་ཏེ་ཤུགས་བསྟན་བཞི་དང་ཉི་ཤུ་
ཡོད་པའི་ཕྱིར།ཞེས་འཆད་པར་རྣམ་བཤད་ལས།གཞུང་གིས་དངོས་
སུ་ཟིན་པ་བཅུ་དྲུག་དང་།བརྒྱད་པ་དང་།བར་པ་གཉིས་ཀྱི་འབྲས་
གནས་ཙམ་པོ་བ་གཉིས།དགྲ་བཅོམ་ཞུགས་པ་དང་བཞི་བསྣན་ནས་
ཉི་ཤུར་འཆད་དོ།།ཞེས་གསུངས་པའི་ཕྱིར།དེ་ལྟར་ན་ རྒྱུན་ཞུགས་
སྐོར་ལ་བརྟེན་པ་གསུམ།ཕྱིར་འོང་སྐོར་ལ་བརྟེན་པ་བཞི།ཕྱིར་མི་
དགྲ་བཅོམ་སྐོར་ལ་བརྟེན་པ་
འོང་སྐོར་ལ་བརྟེན་པ་བཅུ་གཅིག 
། དེ་
གཉིས་པ་སློབ་དཔོན་སེང་བཟང་གི་ལུགས་ལྟར་ན
གཉིས་སོ།།
ཆོས་ཅན་ཁྱོད་ལ་དབྱེ་ན་ཉི་ཤུ་ཡོད་དེ།རྒྱུན་ཞུགས་སྐོར་ལ་བརྟེན་པ་
ལྔ།ཕྱིར་འོང་སྐོར་ལ་བརྟེན་པ་གསུམ།ཕྱིར་མི་འོང་སྐོར་ལ་བརྟེན་པ་
• 4 •

ཀུན་མཁྱེན་དགེ་འདུན་ཉི་ཤུའི།
བཅུ།དགྲ་བཅོམ་སྐོར་ལ་བརྟེན་པ་གཉིས་ཏེ་ཉི་ ཤུ་ཡོད་པའི་ཕྱིར།
དང་པོ་ཡོད་དེ།དབང་བོ་རྟུལ་དང་རྣོན་པོ་དག།ཅེས་པའི་དངོས་
བསྟན་གྱི་རྒྱུན་ཞུགས་ཞུགས་པ་དབང་པོ་རྣོ་རྟུལ་གཉིས་དང་།རིགས་
ནས་རིགས་ཞེས་པའི་དངོས་བསྟན་གྱི་རྒྱུན་ཞུགས་འབྲས་གནས་
ཁྱད་པར་ཅན་དང་ལྷ་དང་མིའི་རིགས་ནས་རིགས་སྐྱེ་གཉིས་དང་།
དེའི་ཤུགས་བསྟན་གྱི་རྒྱུན་ཞུགས་འབྲས་གནས་ཙམ་པོ་བ་དང་ལྡའི་
མིང་ཅན་གྱི་བྱང་སེམས་ལྔ་ཡོད་པའི་ཕྱིར།གཉིས་པ་ཡོད་དེ།དད་
དང་མཐོང་ ཐོབ་ཅེས་ བའི་དངོས་བསྟན་གྱི་ ཕྱིར་འོང་།ཞུགས་ པ་
དབང་པོ་རྣོ་རྟུལ་གཉིས་ལ་ཕྱིར་འོང་ཞུགས་པ་ཞེས་གཅིག་ཏུ་འདྲེན་
པ་དང་བར་ཆད་གཅིག་ཅེས་པའི་ཤུགས་བསྟན་གྱི་ཕྱིར་འོང་འབྲས་
གནས་ཙམ་པོ་བ་དང་།དེའི་དངོས་བསྟན་གྱི་ཕྱིར་མི་འོང་འབྲས་
ནས་ཁྱད་པར་ཅན་ཚེ་གཅིག་བར་ཆད་གཅིག་པ་དང་གསུམ་གྱི་
མིང་ཅན་གྱི་བྱང་སེམས་གསུམ་ཡོད་པའི་ཕྱིར།གསུམ་པ་ཡོད་དེ།དད་
དང་མཐོང་ཐོབ་ཅེས་པའི་དངོས་བསྟན་གྱི་ཕྱིར་མི་འོང་ཞུགས་པ་
དབང་པོ་རྣོ་རྟུལ་གཉིས་ལ་ཕྱིར་མི་འོང་ཞུགས་པ་ཞེས་གཅིག་ཏུ་
འདྲེན་པ་དང་།བར་ཞེས་པའི་དངོས་བསྟན་གྱི་ཕྱིར་མི་འོང་བར་
འདའ་བ་དང་།སྐྱེས་ནས་དང་།ཞེས་པའི་དངོས་བསྟན་གྱི་ཕྱིར་མི་
འོང་སྐྱེས་ཙམ་ཉིད་ནས་འདའ་བ་དང་།བྱེད་དང་ཞེས་པའི་དངོས་
བསྟན་གྱི་ཕྱིར་མི་འོང་མངོན་པར་འདུ་བྱེད་དང་བཅས་ཏེ་འདའ་བ་
དང་བྱེད་མིན་ཞེས་པའི་དངོས་བསྟན་གྱི་ཕྱིར་མི་འོང་མངོན་པར་

ཀུན་མཁྱེན་དགེ་འདུན་ཉི་ཤུའི། །
འདུ་བྱེད་མེད་པར་འདའ་བ་སྟེ་འདའ་བ་བཞི་དང་།འོག་མིན་འགྲོ།།
འཕར་གསུམ་ཞེས་པའི་དངོས་བསྟན་གྱི་འོག་མིན་མཐར་ཐུག་འགྲོ་
དབྱེ་གཞིར་བྱས་ནས་དེ་ལས་ཕྱེ་བའི་འཕར་བ་གསུམ་དང་། སྲིད་
རྩེའི་མཐར་ཐུག་འགྲོ།།གཟུགས་ཀྱི་ཆགས་བཅོམ་མཐོང་བ་ཡི།།ཆོས་
ལ་ཞི་ལུས་མངོན་སུམ་བྱེད།། ཅེས་པའི་དངོས་བསྟན་གྱི་གཟུགས་ཀྱི་
ཉོན་མོངས་ལ་འདོད་ཆགས་དང་བྲལ་བའི་ཕྱིར་མི་འོང་སྲིད་རྩེའི་
མཐར་ཐུག་བགྲོ འི་མིང་གིས་བཏགས་པའི་དེ་དབྱེ་གཞིར་བྱས་
ནས་དེ་ལས་ཕྱེ་བའི་ཕྱིར་མི་འོང་མཐོང་ཆོས་ཞི་དང་།ལུས་མངོན་
བྱེད་དང་བཅུའི་མིང་ཅན་གྱི་བྱང་སེམས་བཅུ་ཡོད་པའི་ཕྱིར།བཞི་པ་
ཡོད་དེ།བསེ་རུ་དང་ནི་ཞེས་པའི་དངོས་བསྟན་གྱི་བསེ་རུ་ལྟ་བུའི་
རང་སངས་རྒྱས་དང་།དེའི་ཤུགས་བསྟན་གྱི་དགྲ་བཅོམ་ཞུགས་པ་
དང་གཉིས་ཀྱི་མིང་ཅན་གཉིས་ཡོད་པའི་ཕྱིར།ཞེས་འཆད་པར།རྣམ་
བཤད་ལསགཞུང་གིས་དངོས་སུ་ཟིན་པ་བཅུ་བདུན་དང་།གསུམ་ཁ་
བསྐང་ནས་ཉི་ཤུར་མཛད་དོ།།ཞེས་གསུངས་པའི་ཕྱིར།། ༈ ། ། །
གསུམ་པ་མཐའ་དཔྱད་པ་ལ།ཐོབ་བྱ་འབྲས་བུའི་རྣམ་བཞག་
བཤད་པ། ཐོབ་ པ་ པོ་ རྟེན་ གྱི་གང་ ཟག་ གི་རྣམ་བཞག་བཤད་པ་
གཉིས།དང་པོ་ལ་འབྲས་བུ་ལ་བཞིར་འཇོག་པའི་རྒྱུ་མཚན་བཤད་པ།
འབྲས་བུ་བཞི་པོ་དེ་ཐབས་གང་ལ་བརྟེན་ནས་ཐོབ་པའི་ཚུལ་བཤད་
པ་གཉིས་ལས།དང་པོ་ནི།མདོ་ལས།འབྲས་བུ་ནི་རྣམ་པ་བཞི་སྟེ།རྒྱུན་
ཏུ་ཞུགས་པའི་འབྲས་བུ་དང་།ལན་ ཅིག་ཕྱིར་འོང་བའི་འབྲས་བུ་
• 6 •

ཀུན་མཁྱེན་དགེ་འདུན་ཉི་ཤུའི། །
དང་།ཕྱིར་མི་འོང་བའི་འབྲས་བུ་དང་།དགྲ་བཅོམ་པའི་འབྲས་བུའོ།།
ཞེས་འབྲས་བུ་ལ་བཞིར་འཇོག་པའི་རྒྱུན་མཚན་གང་ཡིན་ཞེ་ན།དེའི་
རྒྱུན་མཚན་ཡོད་དེ།རྒྱུ་མཚན་ཡང་དག་ལྔ་ཚང་བའི་སྒོ་ནས་འབྲས་
བུ་ལ་བཞིར་བཞག་པའི་ཕྱིར།དེ་ཡང་ཡིན་ཏེ།འབྲས་གནས་ཡིན་ན།
རང་གི་ཞུགས་ལམ་སྔོན་དུ་སོང་བས་ཁྱབ་པ་དང་།དེ་ཡིན་ན།རང་གི་
ཞུགས་པ་ལས་གཞན་པའི་འབྲས་གནས་གྱི་རྟོགས་པ་ཐོབ་པའི་ཁྱབ་
པ་དང་།དེ་ཡིན་ན་མཐོང་སྤང་ཉོན་མོངས་ཟད་པར་སྤངས་པའི་
ཟད་སྡོམ་ ཐོབ་ པས་ཁྱབ་པ་དང་། དེ་ཡིན་ན། ཤེས་ པ་བརྒྱད་དང་
བཟོད་པ་བརྒྱད་དེ་བརྒྱད་ཚན་གཉིས་ ཐོབ་པས་ཁྱབ་པ་དང་།དེ་
ཡིན་ན་བདེན་བཞིའི་ཁྱད་ཆོས་མི་རྟག་སོགས་བཅུ་དྲུག་མངོན་སུམ་
དུ་རྟོགས་པས་ཁྱབ་པ་སྟེ།རྒྱུ་མཚན་ཡང་དག་ལྔ་ཚང་བའི་སྒོ་ནས་
འབྲས་བུ་ལ་བཞིར་འཇོག་པའི་ཕྱིར་ཏེ།མཛོད་ལས།འབྲས་བུ་བཞི་
རྣམ་བཞག་པ་ནི།།རྒྱུ་ལྔ་དག་ནི་སྲིད་ཕྱིར་རོ།།འབྲས་ལ་སྔོན་ལམ་
བཏང་བ་དང་།གཞན་ཐོབ་པ་དང་ཟད་སྡོམ་དང་།།ཤེས་པ་བརྒྱད་
མཚན་ཐོབ་པ་དང་།རྣམ་པ་བཅུ་དྲུག་རྟོགས་པའོ།།ཞེས་གསུངས་
པའི་ཕྱིར།དེར་མ་ཟད་རྒྱུ་མཚན་གཞན་ཡང་ཡོད་དེ།སྤང་བྱ་ཉོན་
མོངས་སྤངས་པའི་ཆ་ནས་འབྲས་བུ་ལ་བཞིར་བཞག་པའི་ཕྱིར་ཏེ།
སྤང་བྱ་ཉོན་མོངས་དེ་ལ་མཐོང་སྤང་ཉོན་མོངས་དང་སྒོམ་སྤང་ཉོན་
མོངས་གཉིས་ཡོད་པ་ལས།མཐོང་སྤང་ཉོན་མོངས་སྤངས་པའི་ཆ་
ནས་རྒྱུན་ཞུགས་ཀྱི་འབྲས་བུ་དེ་བཞག།སྒོམ་སྤང་ཉོན་མོངས་དེ་ལ་

ཀུན་མཁྱེན་དགེ་འདུན་ཉི་ཤུའི། །
འདོད་པའི་སྲས་བསྡུ ས་དང༌།ཁམས་གོང་མའི་སས་བསྡུས་ཀྱི་དེ་
གཉིས་ཡོད་པ་ལས།འདོད་པའི་སས་བསྡུས་ཀྱི་སྒོམ་སྤང་ཉོན་མོངས་
ཕལ་ཆེར་སྤངས་པའི་ཆ་ནས་ཕྱིར་འོང་གི་འབྲས་བུ་དེ་བཞག དེ་
མ་ལུས་པར་སྤངས་པའི་ཆ་ནས་ཕྱིར་མི་འོང་གི་འབྲས་བུ་དེ་བཞག
ཁམས་གོང་མའི་སས་བསྡུས་ཀྱི་སྒོམ་སྤང་ཉོན་མོངས་སྤངས་པའི་ཆ་
ནས་དགྲ་བཅོམ་པའི་འབྲས་བུ་དེ་བཞག་པའི་ཕྱིར།དེས་ན་དགེ་སྦྱོ་
ང་ཚུལ་གྱི་འབྲས་བུ་དེ་ལ་རྒྱས་པར་དབྱེ་ན།འདུས་བྱས་རྣམ་གྲོལ་
ལམ་བརྒྱད་ཅུ་རྩ་དགུ་དང་།འདུས་མ་བྱས་འགོག་བདེན་བརྒྱད་ཅུ་
རྩ་དགུ་ཡོད་དེ།དེ་ཐོབ་བྱེད་ཀྱི་དགེ་སྦྱོ ང་ཚུལ་གྱི་བར་ཆད་མེད་
ལམ་བརྒྱད་ཅུ་རྩ་དགུ་ཡོད་པའི་ཕྱིར་ཏེ།དེའི་ངོས་སྐལ་གྱི་སྤང་བྱར་
མཐོང་སྤང་ཉོན་མོངས་བརྒྱད།སྒོམ་སྤང་ཉོན་མོངས་བརྒྱད་ཅུ་རྩ་
གཅིག་ཡོད་པའི་ཕྱིར།དང་པོ་ཡོད་དེ།འདོད་པའི་སྲས་བསྡུས་ཀྱི་སྡུག་
བསྔལ་མཐོང་སྤང་ཉོན་མོངས།ཀུན་འབྱུང་མཐོང་སྤང་ཉོན་མོངས།
འགོག་པ་ མཐོང་ སྤང་ཉོན་མོངས། ལམ་ མཐོང་ སྤང་ཉོན་མོངས།
ཁམས་གོང་མའི་སས་བསྡུས་ཀྱི་དེ་བཞི་སྟེ་བརྒྱད་རྣམས་སུ་ཡོད་པའི་
ཕྱིར།གཉིས་པ་ཡོད་དེ།འདོད་པའི་སས་བསྡུས་ཀྱི་སྒོམ་སྤང་ཉོན་
མོངས་ཆུང་འབྲིང་ཆེན་པོ་སྐོར་དགུ།བསམ་གཏན་དང་པོའི་སས་
བསྡུས་ཀྱི་སྒོམ་སྤང་ཉོན་མོངས་དེ་ལྟར་སྐོར་དགུ་ནས།བསམ་གཏན་
གཉིས་པ།གསུམ་པ།བཞི་པ།གཟུགས་མེད་ནམ་མཁའ་མཐའ་ཡས།
• 8 •

ཀུན་མཁྱེན་དགེ་འདུན་ཉི་ཤུའི།
རྣམ་ཤེས་མཐའ་ཡས།ཅུ་ཡང་མེད།སྲིད་རྩེའི་བར་གྱི་སྒོམ་སྤང་ཉོན་
མོངས་སྐོར་དགུ་དགུ་སྟེ་དགུ་དགུ་བརྒྱད་ཅུ་རྩ་གཅིག་རྣམས་སུ་ཡོད་
པའི་ཕྱིར།ཞེས་སྟོན་པར་བྱེད་པ་ལ།མཛོད་ལས།དགེ་སྦྱོང་ཚུལ་ནི་དྲི་
མེད་ལམ།།འབྲས་བུ་འདུས་བྱས་འདུས་མ་བྱས།།གྲོལ་ལམ་ཟད་པ་
རྣམས་དང་བཅས།།དེ་དག་བརྒྱད་ཅུ་རྩ་དགུའོ།།ཞེས་གསུངས་པའི་
ཕྱིརགཉིས་པ་འབྲས་བུ་བཞི་པོ་དེ་ཐབས་གང་ལ་བརྟེན་ནས་ཐོབ་
པའི་ཚུལ་བཤད་པ་ལ།འབྲས་བུ་བཞི་པོ་དེ་སེམས་རྟེན་གང་ལ་བརྟེ
ན་ནས་ཐོབ་པའི་ཚུལ་བཤད་པ་དང་།མཐོང་སྒོམ་གྱི་ལམ་གང་ལ་
བརྟེན་ནས་ཐོབ་པའི་ཚུལ་བཤད་པ།འཇིག་རྟེན་དང་འཇིག་རྟེན་
ལས་འདས་པའི་ལམ་གང་ལ་བརྟེན་ནས་ཐོབ་པའི་ཚུལ་བཤད་པ།
ཟག་བཅས་ཟག་མེད་ཀྱི་ལམ་གང་ལ་བརྟེན་ནས་ཐོབ་པའི་ཚུལ་
བཤད་པ།ཁམས་གང་དུ་ཐོབ་པའི་ཚུལ་བཤད་པ་དང་རྣམ་པ་ལྔ་
ལས།དང་པོ་ཡོད་དེ་རྒྱུན་ཞུགས་ཀྱི་འབྲས་བུ་ཕྱིར་འོང་གི་འབྲས་བུ།
འབྲས་བུ་རིམ་ གྱིས་ པའི་ཕྱིར་མི་འོང་གི་འབྲས་བུ་གསུམ་པོ་དེ་
བསམ་གཏན་གྱི་ཉེར་བསྡོ གས་ལ་བརྟེན་ནས་ཐོབ།ཆགས་བྲལ་
སྔོན་སོང་གི་ཕྱིར་མི་འོང་གི་འབྲས་བུ་དེ་བསམ་གཏན་གྱི་དངོས་
གཞི་ལ་བརྟེན་ནས་ཐོབ།སྤང་བྱ་ཅིག་ཆར་བའི་དགྲ་བཅོམ་པའི་
འབྲས་བུ་དེ་བསམ་གཏན་དང་པོའི་ཉེར་བརྡོ གས་མི་ལྕོགས་མེད་
པ་ལ་བརྟེན་ནས་ཐོབ།སྤང་བྱ་རིམ་གྱིས་པའི་དགྲ་་པའི་འབྲས་བུ་དེ་
འདོད་གཟུགས་ཀྱི་རྟེན་ལ་ཐོབ་ན་བསམ་གཏན་གྱི་དངོས་གཞི་ལ་

ཀུན་མཁྱེན་དགེ་འདུན་ཉི་ཤུའི། །
བརྟེན་ནས་ཐོབགཟུགས་མེད་ཀྱི་རྟེན་ལ་ཐོབ་ན་གཟུགས་མེད་དང་
པོ་གསུམ་པོ་གང་རུང་གི་དངོས་གཞི་སྙོམས་འཇུག་ལ་བརྟེན་ནས་
ཐོབ་པའི་ཕྱིར།དང་པོ་དེར་ཐལ། རྒྱུན་ཞུགས་ཞུགས་ པ།ཕྱིར་འོང་
ཞུགས་པ།འབྲས་བུ་རིམ་གྱིས་པའི་ཕྱིར་མི་འོང་ཞུགས་པ་གསུམ་པོ་
གང་རུང་ཡིན་ན།བསམ་གཏན་དང་པོའི་ཉེར་བསྡོགས་ཐོབ་པས་
ཁྱབབསམ་གཏན་གྱི་དངོས་གཞི་མ་ཐོབ་པས་ཁྱབ་པའི་ཕྱིར་ཏེ།དེ་
ཡིན་ན།འདོད་པ་ལ་མཆོག་ཏུ་ལྟ་བའི་སྲེད་པ་ལ་ཆགས་པ་དང་མ་
བྲལ་བས་ཁྱབ་པའི་ཕྱིར།གཉིས་པ་གྲུབ་སྟེ།ཆགས་བྲལ་སྔོན་སོང་གི་
ཕྱིར་མི་འོང་ཞུགས་པ་ཡིན་ན།བསམ་གཏན་གྱི་དངོས་གཞི་ཐོབ་པས་
ཁྱབ་པ་གང་ཞིག ཕྱིར་མི་འོང་གི་འབྲས་བུ་སྐྱེ་སླ་བའི་བསམ་
གཏན་གྱི་དངོས་གཞི་ལ་བརྟེན་ནས་ཐོབ་པ་ཡོད་བཞིན་དུ།དཀའ་
བའི་ས་གཞན་བརྟེན་པ་ལ་དགོས་པ་མེད་པའི་ཕྱིར།ཞེས་སྟོན་པར་
བྱེད་པ་ལ།མཛོད་ལས།བསམ་གཏན་དག་གིས་ལམ་རྣམས་སླ།། ས་
གཞན་དག་གིས་དཀའ་བ་ཡིན།།ཞེས་དང་།རྣམ་བཤད་ལས།ལམ་སླ་
བ་བསམ་གཏན་གྱི་དངོས་གཞི་ལ་བརྟེན་ནས་ཡོད་བཞིན་དུ་དཀའ་
བའི་ས་གཞན་བརྟེན་པ་ལ་དགོས་པ་མེད་པའི་ཕྱིར།ཞེས་གསུངས་
པའི་ཕྱིརགསུམ་པ་གྲུབ་སྟེ།སྤང་བྱ་ཅིག་ཆར་བའི་དགྲ་བཅོམ་ཞུགས་
པ་ཡིན་ན།བསམ་གཏན་གྱི་ཉེར་བསྡོགས་ ཐོབ་ པས་ཁྱབ།བསམ་
གཏན་གྱི་དངོས་གཞི་མ་ཐོབ་པས་ཁྱབ་པའི་ཕྱིར་ཏེ།དེས་བསམ་
གཏན་གྱི་དངོས་གཞི་མ་ཐོབ་ཀྱང་བསམ་གཏན་གྱི་ཉེར་བསྡོགས་མི་
， 10 •

ཀུན་མཁྱེན་དགེ་འདུན་ཉི་ཤུའི། །
ལྕོགས་མེད་པ་ཙམ་ལ་བརྟེན་ནས་དགྲ་བཅོམ་པའི་འབྲས་བུ་མངོན་
དུ་བྱེད་པ་དེ།སྟོན་པ་སངས་རྒྱས་ཀྱི་བསྟན་པའི་ཁྱབ་ཆོས་བླ་ན་མེད་
པ་ཡིན་ པའི་ཕྱིར་ཏེ།བསྔགས་འོས་ བསྔགས་བསྟོད་ལས། ཁྱོད་ཀྱི་
བསྟན་པའི་རྗེས་འགྲོ་བ།།བསམ་གཏན་དངོས་གཞི་མ་ཐོབ་ཀྱང་།
བདུད་ཀྱི་མིག་རས་བཙའ་བཞིན་དུ།།སྲིད་པ་དག་ཀྱང་བཟློག་པར་
བགྱིད།།ཅེས་གསུངས་པའི་ཕྱིར།སྟོན་པ་སངས་རྒྱས་ཀྱི་བསྟན་པ་ལས་
ཕྱིར་ཕྱོགས་པའི་ཕྱི་རོལ་པ་ལ་སོགས་པ་རྣམས་ཀྱིས་བསམ་གཟུགས་
བརྒྱད་ཀ་ཐོབ་ཀྱང་།ཟག་ཟད་དགྲ་བཅོམ་པའི་འབྲས་བུ་མངོན་དུ་
བྱེད་མི་ནུས་པར་མ་ཟད།སླར་ཡང་སྡུག་བསྔལ་གྱི་འབྱུང་གནས་སུ་
གྱུར་པའི་འཁོར་བ་བསྒྲུབ་པ་བཞིན་ཡིན་ཏེ།དེ་ཉིད་ལས།ཁྱོད་ཀྱི་
བསྟན་ལས་ཕྱིར་ཕྱོགས་པའི།།སྐྱེ་བོ་གཏི་མུག་གིས་ལྡོངས་པ།།སྲིད་
རྩེའི་བར་དུ་སོང་ནས་ཀྱང་།།སྡུག་བསྔལ་ཡང་འབྱུང་སྲིད་པ་འགྲུབ།།
ཅེས་གསུངས་པའི་ཕྱིར།བཞི་པ་གྲུབ་སྟེ། འབྲས་བུ་རིམ་གྱིས་པའི་
དགྲ་བཅོམ་པའི་འབྲས་བུ་དེ་འདོད་ པ་དང་གཟུགས་ཀྱི་རྟེན་ལ་
མངོན་དུ་བྱེད་ན་བསམ་གཏན་གྱི་དངོས་གཞི་ལ་བརྟེན་ནས་ཐོབ།
གཟུགས་མེད་ཀྱི་རྟེན་ལ་མངོན་དུ་བྱེད་ན་གཟུགས་མེད་དང་པོ་
གསུམ་པོ་གང་རུང་གི་དངོས་གཞི་ལ་བརྟེན་ནས་ཐོབ་པར་བྱེད་པའི་
ཕྱིརདང་པོ་གྲུབ་སྟེ།འབྲས་བུ་རིམ་གྱིས་པའི་དགྲ་བཅོམ་ཞུགས་པ་
ཡིན་ན།བསམ་གཏན་གྱི་དངོས་གཞི་སྙོམས་འཇུག་ཐོབ་པས་ཁྱབ་
པའི་ཕྱིར།གཉིས་པ་གྲུབ་སྟེ།སྲིད་རྩེའི་རྟེན་ཅན་གྱི་ཉན་ཐོས་སྒོམ་
L•

ཀུན་མཁྱེན་དགེ་འདུན་ཉི་ཤུའི། །
ལམ་པ་དེས་སྲིད་རྩེའི་དངོས་གཞི་སྙོམས་འཇུག་དེ་ཉན་ཐོས་ཀྱི་སྒོམ་
ལམ་རྡོ་རྗེ་ལྟ་བུའི་ཏིང་ངེ་འཛིན་གྱི་ངོ་བོར་མི་སྐྱེད་པར་ཅི་ཡང་མེད་
ཀྱི་དངོས་གཞི་སྙོམས་འཇུག་དེ་ཉན་ཐོས་ཀྱི་སྒོམ་ལམ་རྡོ་རྗེ་ལྟ་བུའི་
ཏིང་ངེ་འཛིན་གྱི་ངོ་བོར་བསྐྱེད་ནས་ཟག་ཟད་དགྲ་བཅོམ་པའི་
འབྲས་བུ་མངོན་དུ་བྱེད་པའི་ཕྱིར།ཞེས་སྟོན་པར་བྱེད་པ་ལ།མཛོད་
ལསསྲིད་རྩེའི་འཕགས་པས་ཅི་ཡང་མེད།།མངོན་དུ་བྱས་ནས་ཟག་
པ་ཟད།།ཅེས་གསུངས་པའི་ཕྱིར།རྟགས་ཟུར་དང་པོ་སྲིད་རྩེའི་དངོས་
གཞིའི་སེམས་དེ།ཉན་ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་
གྱི་ངོ་བོར་མི་སྐྱེ ད་ པའི་རྒྱུ་མཚན་ཡོད་དེ།དེ་འདྲ་བ་དེ་ལམ་
དམིགས་རྣམ་མི་གསལ་བ་ཡིན་པའི་ཕྱིར།གཉིས་པ་འབྲས་བུ་བཞི་པོ་
དེ་མཐོང་སྒོམ་གྱི་ལམ་གང་ལ་བརྟེན་ནས་ཐོབ་པའི་ཚུལ་ཡོད་དེ།
རྒྱུན་ཞུགས་ཀྱི་འབྲས་བུ།ཆགས་བྲལ་སྔོན་སོང་གི་ཕྱིར་འོང་གི་འབྲས་
བུ།ཆགས་བྲལ་སྔོན་སོང་གི་ཕྱིར་མི་འོང་གི་འབྲས་བུ་གསུམ་པོ་དེ་
མཐོང་ལམ་ཁོ་ན་ལ་བརྟེན་ནས་གསར་དུ་ཐོབ།འབྲས་བུ་རིམ་གྱིས་
པའི་ཕྱིར་འོང་གི་འབྲས་བུ།དེ་འདྲ་བའི་ཕྱིར་མི་འོང་གི་འབྲས་བུ།
དགྲ་བཅོམ་པའི་འབྲས་བུ་གསུམ་པོ་དེ་སྒོམ་ལམ་ཁོ་ན་ལ་བརྟེན་
ནས་གསར་དུ་ཐོབ་པ་ཡིན་པའི་ཕྱིར།དང་པོ་གྲུབ་སྟེ།རྒྱུན་ཞུགས་
ཞུགས་པ།ཆགས་བྲལ་སྔོན་སོང་གི་ཕྱིར་འོང་ཞུགས་པ།དེ་འདྲ་བའི་
ཕྱིར་མི་འོང་ཞུགས་པ་གསུམ་གྱིས་རང་རང་གི་འབྲས་བུ་ཐོབ།བཅུ་
དྲུག་པ་ལམ་རྗེས་ཤེས་ཐོབ་པ།རྣམ་གྲོལ་ལམ་ཐོབ་པ་རྣམས་དུས་
· 12 ：

ཀུན་མཁྱེན་དགེ་འདུན་ཉི་ཤུའི།
མཉམ་པ་གང་ཞིག རྒྱུན་ཞུགས་ཞུགས་པ་དབང་བོ་རྣོ་རྟུལ་གཉིས་
པོ་དེས་རང་རང་གི་འབྲས་བུ་མངོན་དུ་བྱེད་པ་དེའི་ཚེ་དབང་རྟུལ་
ལ་དད་ མོས་ པ་ དང་།དབང་རྣོན་ལ་ མཐོང་ ཐོབ་ པའི་མིང་ གིས་
བཏགས་ནས་ བསྟན་ པའི་ཕྱིར།ཞེས་ པའི་ དང་པོ་ དེ་འཆད་པར།
མཛོད་ལས།གང་ཞིག་གང་ལ་ཞུགས་པ་ནི།།བཅུ་དྲུག་པ་ལ་དེ་འབྲས་
གནས།།ཞེས་གསུངས།གཉིས་ པ་དེ་འཆད་པར།མཛོད་ལས།དེ་ཚེ་
དབང་པོ་རྣོ་རྟུལ་དག།དད་པས་མོས་དང་མཐོང་བས་ཐོབ།།ཅེས་
གསུངས་པའི་ཕྱིར།གཉིས་པ་གྲུབ་སྟེ།འབྲས་བུ་རིམ་གྱིས་བའི་ཕྱིར་
འོང་གི་འབྲས་བུ་དེ།འདོད་ཉོན་དྲུག་པའི་དངོས་གཉེན་བར་ཆད་
མེད་ལམ་ལ་བརྟེན་ནས་གསར་དུ་ཐོབ།འབྲས་བུ་རིམ་གྱིས་པའི་ཕྱིར་
མི་འོང་གི་འབྲས་བུ་དེ་འདོད་ཉོན་དགུ་པའི་དངོས་གཉེན་བར་ཆད་
མེད་ལམ་ལ་བརྟེན་ནས་གསར་དུ་ཐོབ།དགྲ་བཅོམ་པའི་འབྲས་བུ་དེ་
སྲིད་ཉོན་དགུ་པའི་དངོས་གཉེན་བར་ཆད་མེད་ལམ་ལ་བརྟེན་ནས་
གསར་དུ་ཐོབ་པ་གང་ཞིག བར་ཆད་མེད་ལམ་དེ་གསུམ་པོ་གང་
རུང་ཡིན་ན།སྒོམ་ལམ་ཡིན་དགོས་པའི་ཕྱིར།དང་པོ་གྲུབ་སྟེ།འབྲས་
བུ་རིམ་གྱིས་པའི་ཕྱིར་འོང་ཞུགས་པས།འདོད་ཉོན་དྲུག་པ་ཟད་པར་
སྤངས་པ་དང་།ཕྱིར་འོང་གི་འབྲས་བུ་ཐོབ་པ་དུས་མཉམ་པའི་ཕྱིར་
ཏེ།མཛོད་ལས།རྣམ་པ་དྲུག་པ་ཟད་གྱུར་པ།།དེ་ནི་ལན་ཅིག་ཕྱིར་འོང་
ཡིན།།ཞེས་གསུངས་པའི་ཕྱིར།གཉིས་པ་གྲུབ་སྟེ།འབྲས་བུ་རིམ་གྱིས་
པའི་ཕྱིར་མི་འོང་ཞུགས་པས་འདོད་ཉོན་དགུ་པ་ཟད་པར་སྤངས་པ་
• 13 •

ཀུན་མཁྱེན་དགེ་འདུན་ཉི་ཤུའི།
དང་ཕྱིར་མི་འོང་གི་འབྲས་བུ་གསར་དུ་ཐོབ་པ་དུས་མཉམ་པའི་
ཕྱིར་ཏེ།མཛོད་ལས།དེ་དགུ་ཟད་པ་ཕྱིར་མི་འོང་།།ཞེས་གསུངས་པའི་
ཕྱིརགསུམ་པ་གྲུབ་སྟེ།དགྲ་བཅོམ་ཞུགས་པས་སྲིད་ཉོན་དགུ་པ་ཟད་
པར་སྤངས་པ།མཚན་ མི་ སློབ་པར་གྱུར་ པ། ཐེག་ པ་ རང་ལམ་ གྱི་
བསླབ་བྱ་མཐར་ཕྱིན་པ་རྣམས་དུས་མཉམ་པའི་ཕྱིར་ཏེ།དེ་ཉིད་ལས།
དེའི་ཚེ་དེ་མི་སློབ་དགྲ་བཅོམ། ཞེས་གསུངས་ པའི་ཕྱིར།གསུམ་པ་
འབྲས་བུ་བཞི་པོ་དེ་འཇིག་རྟེན་དང་འཇིག་རྟེན་ལས་འདས་པའི་
ལམ་གང་ལ་བརྟེན་ནས་ ཐོབ་པའི་ཚུལ་ཡོད་དེ།འཇིག་རྟེན་ལས་
འདས་པའི་ལམ་ཁོ་ན་ལ་བརྟེན་ནས་གསར་དུ་ཐོབ་པའི་ཕྱིར་ཏེ།
རང་ཐོབ་བྱེད་ཀྱི་བར་ཆད་མེད་ལམ་ལ་བརྟེན་ནས་གསར་དུ་ཐོབ་
པ་གང་ཞིག བར་ཆད་མེད་ལམ་ཡིན་ན།འདས་ལམ་ཡིན་དགོས་
པའི་ཕྱིར།བཞི་པ་འབྲས་བུ་བཞི་པོ་དེ་ཟག་བཅས་ཟག་མེད་ཀྱི་ལམ་
གང་ལ་བརྟེན་ནས་ཐོབ་པའི་ཚུལ་ཡོད་དེ།ཟག་མེད་ཀྱི་ལམ་ཁོ་ན་ལ་
བརྟེན་ནས་གསར་དུ་ཐོབ་པའི་ཕྱིར།རྟགས་སྔར་བཞིན།ལྔ་པ་འབྲས་
བུ་བཞི་པོ་དེ་ཁམས་གང་དུ་ཐོབ་པའི་ཚུལ་ཡོད་དེ་འབྲས་བུ་དང་པོ་
གསུམ་པོ་དེ་འདོད་པའི་རྟེན་ཁོ་ན་ལ་བརྟེན་ནས་གསར་དུ་ཐོབ།
དགྲ་བཅོམ་པའི་འབྲས་བུ་དེ་ཁམས་གསུམ་ཀའི་རྟེན་ལ་གསར་དུ་
ཐོབ་པ་ཡོད་པའི་ཕྱིར།དང་པོ་གྲུབ་སྟེ།ཁམས་གོང་མའི་རྟེན་ལ་ཉན་
ཐོས་ཀྱི་མཐོང་ལམ་གསར་དུ་ཐོབ་པ་མེད་པའི་ཕྱིར།ཞེས་སྟོན་པར་
བྱེད་པ་ལ།མཛོད་ལས།གོང་ན་ མཐོང་ལམ་མེད།།མི་སྐྱོ་ལུང་ལས་
• 14 •

ཀུན་མཁྱེན་དགེ་འདུན་ཉི་ཤུའི།
འདིར་བརྩོམ་བྱ།།ཞེས་པ་དང་།འདོད་པར་གསུམ་ཐོབ།ཅེས་གསུངས་
པའི་ཕྱིར། ཕྱི་མ་གྲུབ་སྟེ།ཐ་མ་ནི།གསུམ་དུའོ།།ཞེས་གསུངས་པའི་ཕྱིར།
ཡང་ན་རྒྱུན་ཞུགས་སྲིད་པ་ལན་བདུན་པ་བ།རྒྱུན་ཞུགས་རིགས་ནས་
རིགས་སྐྱེ་གཉིས།ཕྱིར་འོང་ཚེ་གཅིག་བར་ཚད་གཅིག་པ།ཕྱིར་མི་འོང་
མཐོང་ཆོས་ཞི་སྟེ་ལྔ་དང་།ཕྱིར་མི་འོང་འབྲོས་གནས་ལྔ་དང་བཅུའི་
ནང་ནས་དང་པོ་ལྔ་པོ་དེས་འདོད་པ་འདིར་འཕགས་ལམ་རང་རྒྱུད་
ལ་སྐྱེ་བར་བརྩོམ་ཞིང་།འདོད་པ་འདིར་དགྲ་བཅོམ་པའི་འབྲས་བུ་
མངོན་དུ་བྱེད་པར་འགྱུར།ཕྱི་མ་ལྔ་པོ་དེས་འདོད་པ་འདིར་འཕགས་
ལམ་ཐོབ་པར་བརྩོམ་ཞིང་ཁམས་གོང་མའི་རྟེན་ལ་དགྲ་བཅོམ་པའི་
འབྲས་བུ་ཐོབ་པར་འགྱུར་བ་ཡིན་ཏེ།གོང་ན་མཐོང་ལམ་མེད།ཅེས་
གསུངས་པའི་ཕྱིར།དེ་ཡང་ཡིན་ཏེ།མཐོང་ཆོས་ཞི་གང་ཡིན་པ་དང་།
འདོད་པར་ཚེ་ཡོངས་འགྱུར་གྱི་ཕྱིར་མི་འོང་ཕལ་ཆེ་བ་རྣམས་འདོད་
པའི་རྟེན་ལ་དགྲ་བཅོམ་པའི་འབྲས་བུ་གསར་དུ་ཐོབ།གཟུགས་སུ་
ཉེར་འགྲོའི་ ཕྱིར་ མི་འོང་སྲིད་རྩེའི་མཐར་ཐུག་འགྲོ་ མ་གཏོགས་
གཟུགས་སུ་ཉེར་འགྲོའི་ཕྱིར་མི་འོང་རྣམས་ཀྱིས་གཟུགས་ཀྱི་རྟེན་ལ་
དགྲ་བཅོམ་པའི་འབྲས་བུ་མངོན་དུ་བྱེད།གཟུགས་མེད་ཉེར་འགྲོའི་
ཕྱིར་མི་འོང་རྣམས་ཀྱིས་གཟུགས་མེད་ཀྱི་རྟེན་ལ་དགྲ་བཅོམ་པའི་
འབྲས་བུ་མངོན་དུ་བྱེད་པ་ཡིན་ཏེ།འདོད་པར་གསུམ་ཐོབ་ཐ་མ་ནི།།
གསུམ་དུའོ།།ཞེས་གསུངས་པའི་ཕྱིར།དེ་ལ་ཁ་ཅིག མཛོད་འགྲེལ་
ལས།ལན་ཅིག་ཕྱིར་འོང་བའི་འབྲས་བུ་ནི་མཐར་གྱིར་འཐོབ་ལ།དེ་
• 15 •

ཀུན་མཁྱེན་དགེ་འདུན་ཉི་ཤུའི། །
ཡང་འཇིག་རྟེན་པའི་ལམ་གྱིས་འཐོབ་ན་ནི།དེ་དད་པ་ལ་སོགས་
པའི་དབང་པོ་ལྔ་དང་། བཏང་སྙོམས་ དང་། ཡིད་ ཀྱི་དཔང་པོ་ སྟེ།
བདུན་པོ་དག་གིས་འཐོབ་བོ།།འོན་ཏེ།འཇིག་རྟེན་ལས་འདས་པའི་
ལམ་གྱིས་འཐོབ་ན་ནི་དེ་དབང་པོ་བརྒྱད་དག་གིས་འཐོབ་སྟེ།བརྒྱད་
པ་ནི་ཀུན་ཤེས་པའི་དབང་པོ་ཡིན་ནོ།།ཞེས་པའི་ལུང་དོན་མ་གྲུབ་
པར་ཐལ།འབྲས་ བུ་ རིམ་ གྱིས་ པའི་ ཕྱིར་འོང་ གི་འབྲས་བུ་དང་།
འབྲས་བུ་རིམ་ གྱིས་ པའི་ ཕྱིར་མི་འོང་ གི་ འབྲས་ བུ་ གཉིས་ པོ་དེ་
འཇིག་རྟེན་པའི་ལམ་ གྱིས་འཐོབ་ན་དབང་པོ་བདུན་དག་ གིས་
འཐོབ།འཇིག་རྟེན་ལས་འདས་པའི་ལམ་གྱིས་འཐོབ་ན་དབང་པོ་
བརྒྱད་དག་ལ་བརྟེན་ནས་འཐོབ་པའི་ཁྱད་པར་མི་འཐད་པའི་ཕྱིར་
ཏེ།འབྲས་བུ་དེ་གཉིས་འཇིག་རྟེན་པའི་ལམ་ལ་བརྟེན་ནས་འཐོབ་པ་
མེད་པའི་ཕྱིར།གཞན་ཡང་རྣམ་བཤད་ལས།གལ་ཏེ་གང་ཟག་དེ་ཞི་
གནས་ཤས་ཆེར་སྤྱོད་པ་ལ་གོམས་པ་ཞིག་ཡིན་ན།འཇིག་རྟེན་པའི་
ལམ་ཞི་རགས་ཀྱི་རྣམ་པ་ཅན་གྱིས་ཐོབ་པར་བྱེད་དོ།།ཞེས་པའི་ལུང་
དོན་མ་གྲུབ་པར་ཐལ། ཞི་གནས་ཤས་ཆེར་སྤྱོད་པ་ལ་གོམས་པའི་
འབྲས་བུ་རིམ་གྱིས་པའི་ཕྱིར་འོང་ཞུགས་པ་དང་།དེ་འདྲའི་ཕྱིར་མི་
འོང་ཞུགས་པ་གཉིས་པོ་དེས་རང་རང་གི་འབྲས་བུ་དེ་ཞི་རགས་ཀྱི་
རྣམ་པ་ཅན་གྱི་འཇིག་རྟེན་པའི་ལམ་ལ་བརྟེན་ནས་གསར་དུ་ཐོབ་
པ་མེད་པའི་ཕྱིར་ཏེ།དེ་མེད་ཅིང་ལྷག་མཐོང་ཤས་ཆེར་སྤྱོད་པ་ལ་
གོམས་པའི་འབྲས་བུ་རིམ་གྱིས་པའི་ཕྱིར་འོང་ཞུགས་པ་དང་།དེ་
· 16 .

ཀུན་མཁྱེན་དགེ་འདུན་ཉི་ཤུའི།
འདྲའི་ཕྱིར་མི་འོང་ཞུགས་པ་གཉིས་པོ་དེས།རང་རང་གི་འབྲས་བུ་
དེ་འཇིག་རྟེན་ལས་འདས་པའི་ལམ་ལ་བརྟེན་ནས་གསར་དུ་འཐོབ་
པའི་ཁྱད་པར་མི་འཐད་པའི་ཕྱིར་ཏེ།འབྲས་བུ་བཞི་པོ་དེ་འཇིག་
རྟེན་པའི་ལམ་ གྱིས་ ཐོབ་པ་མི་སྲིད་པའི་ཕྱིར་ཏེ།ཕྱིར་མི་འོང་གི་
འབྲས་བུ་དེ་འཇིག་རྟེན་པའི་ལམ་ལ་བརྟེན་ནས་གསར་དུ་ཐོབ་པ་
མི་སྲིད་པའི་ཕྱིར་ཟེར་ན།ལུང་དྲངས་མཚམས་ ལ་ མ་ ཁྱབ་ སྟེ། དེ་
གཉིས་ཀྱི་དོན་མངོན་པ་གོང་འོག་ཏུ་ཞི་གནས་ཤས་ཆེ་བའི་བར་
ཆད་མེད་ ལམ་ འགའ་ ཞིག་ འཇིག་ རྟེན་ པའི་ ལམ་ གྱི་ མིང་ གིས་
བཏགས་ནས་བསྟན་པ་འམ།འཇིག་རྟེན་པའི་ལམ་དུ་བསྟན་པ་གང་
རུང་ཡིན་ཞེས་པའི་དོན་ཡིན་པའི་ཕྱིར།དེ་ལྟར་བཏགས་ནས་བསྟན་
པ་ལ་དགོས་པ་ཡོད་དེ།བདག་མེད་ཕྲ་རགས་གསུམ་པོ་གང་རུང་ལ་
མཉམ་པར་བཞག་པའི་མཉམ་གཞག་ཡེ་ཤེས་ཀྱི་གཟིགས་ངོར་ཞི་
རགས་ཀྱི་རྣམ་པ་ཅན་གྱི་ལམ་གྱི་སྣང་ཚུལ་འཇིག་ཅིང་འགག་པར་
འགྱུར་བས་ན་དེ་ལྟར་དུ་བརྗོད་པའི་ཕྱིར་ཏེ།དེའི་གཟིགས་ངོར་དེ་
འདྲའི་སྣང་ཚུལ་མེད་པའི་ཕྱིར་ཏེ།དེའི་གཟིགས་ངོར་འཁོར་བ་ལ་
རགས་པ་དང་།མྱང་འདས་ལ་ཞི་བར་ལྟ་བའི་སྣང་ཚུལ་མེད་པའི་
ཕྱིར།དེ་ལྟར་མ་ཡིན་ན། ལམ་ཟག་མེད་ཡིན་ན།འཇིག་ རྟེན་ལས་
འདས་པའི་ལམ་ཡིན་པས་ཁྱབ་བ་དང་།ལམ་ཟག་བཅས་ཡིན་ན།
འཇིག་རྟེན་པའི་ལམ་ཡིན་པས་ཁྱབ་པར་ཐལ།འཇིག་རྟེན་པའི་ལམ་
གྱི་མིང་གིས་བཏགས་ནས་བསྟན་ན།འཇིག་རྟེན་པའི་ལམ་ཡིན་པས་
， 17 •

ཀུན་མཁྱེན་དགེ་འདུན་ཉི་ཤུའི། །
ཁྱབ་པའི་ཕྱིར།འདོད་ན།དམན་ལམ་སྔོན་དུ་མ་སོང་བའི་བྱང་སེམས་
སྦྱོར་ལམ་པའི་རྒྱུད་ཀྱི་གཞན་སེམས་ཤེས་པའི་མངོན་ཤེས་ཆོས་ཅན།
དེར་ཐལ།དེའི་ཕྱིར་ཏེ།ལམ་གང་ཞིག ཟག་མེད་ཡིན་པའི་ཕྱིར།
དང་པོ་གྲུབ་སྟེ།སྦྱོར་ལམ་ཡིན་པའི་ཕྱིར་ཏེ།མཐོང་ལམ་པའི་རྒྱུད་ཀྱི་
མངོན་ཤེས་དང་པོ་ལྔ་པོ་དེ་མཐོང་ལམ་ཡིན་པའི་ཕྱིར་ཏེ།སྒོམ་ལམ་
པའི་རྒྱུད་ཀྱི་མངོན་ཤེས་དང་པོ་ལྔ་པོ་སྒོམ་ལམ་ཡིན་པའི་ཕྱིར་ཏེ།
སངས་རྒྱས་འཕགས་པའི་རྒྱུད་ཀྱི་མངོན་ཤེས་དང་པོ་ལྔ་པོ་ཡེ་ཤེས་
ཆོས་སྐུ་ཡིན་པའི་ཕྱིར་ཏེ། རྩ་བར།མངོན་ཤེས་སོ་སོ་ཡང་དག་རིག།
ཆོས་ཀྱི་སྐུ་ཞེས་བརྗོད་པ་ཡིན།།ཞེས་གསུངས་ པའི་ཕྱིར།གཉིས་པ་
གྲུབ་སྟེ།མངོན་ཤེས་ཡིན་པའི་ཕྱིར་ཏེ།མངོན་ཤེས་དང་པོ་ལྔ་པོ་གང་
རུང་ཡིན་པའི་ཕྱིར།གཞན་ཡང་།ཟག་མེད་བདེན་པའི་རྣམ་པ་ཅན་
གྱི་ལམ་ཡིན་ན།འཇིག་རྟེན་ལས་འདས་པའི་ལམ་ཡིན་དགོས་པར་
ཐལ།ཞི་རགས་ཀྱི་རྣམ་པ་ཅན་གྱི་ལམ་ཡིན་ན།འཇིག་རྟེན་པའི་ལམ་
ཡིན་དགོས་པའི་ཕྱིར།འདོད་ན།ཉན་ཐོས་ཚོགས་ལམ་པའི་རྒྱུད་ཀྱི་
གང་ཟག་གི་བདག་མེད་དོན་སྤྱིའི་ཚུལ་གྱིས་རྟོགས་པའི་ངེས་ཤེས་
ཆོས་ ཅན།དེར་ཐལ།དེའི་ཕྱིར།གང་ཟག་གི་བདག་མེད་ཀྱི་རྣམ་པ་
ཅན་གྱི་ལམ་ཡིན་པའི་ཕྱིར་ཏེ།ཆོས་ཅན་དེ་ཡིན་པའི་ཕྱིར།གཞན་
ཡང་།འབྲས་བུ་རིམ་གྱིས་པའི་ཕྱིར་འོང་འབྲས་གནས་ཀྱི་རྒྱུད་ཀྱི་ཞི་
རགས་ཀྱི་རྣམ་པ་ཅན་གྱི་ལམ་ཆོས་ཅན།འཇིག་རྟེན་པའི་ལམ་ཡིན་
པར་ཐལ།ཞི་རགས་ཀྱི་རྣམ་པ་ཅན་གྱི་ལམ་ཡིན་པའི་ཕྱིར།འདོད་ན།
• 18 •

ཀུན་མཁྱེན་དགེ་འདུན་ཉི་ཤུའི།
མི་འཐད་པར་ཐལ།འདས་ལམ་ཡིན་པའི་ཕྱིར་ཏེ།འཕགས་ལམ་ཡིན་
པའི་ཕྱིར།ཁྱབ་སྟེ།འཕགས་པ་ཡིན་ན།འཇིག་རྟེན་ལས་འདས་པའི་
གང་ཟག་ཡིན་དགོས་པའི་ཕྱིར་ཏེ། སོ་སྐྱེས་ཡིན་ན་འཇིག་རྟེན་པ་
ཡིན་དགོས་པའི་ཕྱིར་ཏེ།དབུ་མ་རྒྱན་ལས། ཚུ་རོལ་མཐོང་བ་ཐམས་
ཅད་ཀྱི།།སེམས་ནི་དེ་ལ་ནོར་བའི་ཕྱིར།།ཡང་དག་དངོས་པོ་ཅུང་ཟད་
ཀྱང་།།མངོན་སུམ་དག་གིས་གྲུབ་པ་མེད།། ཅེས་གསུངས་པའི་ཕྱིར།
གཞན་ཡང་། གང་ཟག་གི་བདག་མེད་རྟོགས་པའི་ལམ་ལ་མ་ལྟོས་
པར་འཇིག་རྟེན་པའི་ཞི་རགས་ཀྱི་རྣམ་པ་ཅན་གྱི་ལམ་ལ་བརྟེན་
ནས་འདོད་ཉོན་དྲུག་པ་སྤངས་པའི་སྤངས་པ་དང་།འདོད་ཉོན་དགུ་
པ་སྤངས་པའི་སྤངས་པ་མངོན་དུ་བྱེད་པ་ཞིག་ཡོད་པར་ཐལ།གང་
ཟག་གི་བདག་མེད་རྟོགས་པའི་ལམ་ལ་མ་ལྟོས་པར་འབྲས་བུ་རིམ་
གྱིས་པའི་ཕྱིར་འོང་གི་འབྲས་བུ་དང་།འབྲས་བུ་རིམ་གྱིས་པའི་ཕྱིར་
མི་འོང་ གི་ འབྲས་ བུ་ མངོན་ དུ་ བྱེད་ པ་ ཞིག་ ཡོད་ པ་ གང་ ཞིག
འབྲས་བུ་རིམ་གྱིས་པའི་ཕྱིར་འོང་ཡིན་ན།འདོད་ཉོན་དྲུག་པ་སྤངས་
པས་ཁྱབ།འབྲས་བུ་རིམ་གྱིས་པའི་ཕྱིར་མི་འོང་ཡིན་ན།འདོད་ཉོན་
དགུ་པ་སྤངས་པས་ཁྱབ་པའི་ཕྱིར།ཁ་ ཅིག ཞི་རགས་ཀྱི་རྣམ་པ་
ཅན་གྱི་ལམ་ཡིན་ན།ཁམས་གོང་མ་ལ་ཕན་ཡོན་དུ་བལྟ་ཞིང་།འོག་མ་
ལ་སྐྱོན་ནམ་ཉེས་དམིགས་སུ་བལྟ་བའི་བློ་ཡིན་པས་ཁྱབ་སྟེ།དེ་ཡིན་
ན་འདོད་པ་ལ་ཉེས་དམིགས་སུ་བལྟ་ཞིང་།བསམ་གཏན་དང་པོ་ལ་
ཕན་ཡོན་དུ་བལྟ་བ་དང་།དེ་ལ་ཉེས་དམིགས་སུ་བལྟ་ཞིང་།བསམ་
• 19 .

ཀུན་མཁྱེན་དགེ་འདུན་ཉི་ཤུའི། །
གཏན་གཉིས་པ་ལ་ ཕན་ཡོན་དུ་བལྟ་བའི་བློ་ཡིན་པས་ཁྱབ་པའི་
ཕྱིར།ཟེར་ན།འོ་ན་ཁམས་གསུམ་འཁོར་བ་སྡུག་བསྔལ་གྱི་རང་བཞིན་
ཅན་དུ་བལྟ་ཞིང་།ཐར་པ་མྱང་འདས་ལ་ཕན་ཡོན་དུ་བལྟ་བའི་ལམ་
ཆོས་ཅན།དེར་ ཐལ།དེའི་ཕྱིར་ཏེ།འདོད་པ་ལ་ རགས་ པ་ སྟེ་ ཉེས་
དམིགས་སུ་བལྟ་ཞིང་།ཐར་པ་མྱང་འདས་ལ་ཞི་བ་སྟེ་ཕན་ཡོན་དུ་
བལྟ་བའི་ལམ་ཡིན་པའི་ཕྱིར།འདོད་ན།ཁམས་གོང་མ་ལ་ཕན་ཡོན་
དུ་བལྟ་བའི་ལམ་ཡིན་པར་ཐལ།འདོད་པའི་ཕྱིར།འདོད་མི་ནུས་ཏེ།
ཁམས་གསུམ་འཁོར་བ་སྡུག་བསྔལ་གྱི་རང་བཞིན་ཅན་དུ་བལྟ་བའི་
ལམ་ཡིན་པའི་ཕྱིར་ཏེ།ཆོས་ཅན་དེ་ཡིན་པའི་ཕྱིར།། ༈ །། བ་
བ་གཉིས་པ་ཐོབ་པ་པོ་རྟེན་གྱི་གང་ཟག་གི་རྣམ་གཞག་བཤད་
པ་ལ་གཉིས།སྤྱིར་བཤད་པ་དང་།སོ་ སོའི་ རང་བཞིན་བྱེ་བྲག་ ཏུ་
བཤད་པའོ།། དང་པོ་ལ།བརྡ་སྦྱོར་ཚུལ་བཤད་པ་དང་།བརྡ་དེ་གང་
ལ་སྦྱོར་མི་སྦྱོར་གྱི་ཁྱད་པར་བཤད་པ་གཉིས་ལས།དང་པོ་ནི།སྤྱིར་
གསུང་རབ་ལས།འཕགས་པའི་དགེ་འདུན་ལ་བརྡ་སྦྱོར་ཚུལ་དུ་མ་
ཞིག་གསུངས་མོད་ཀྱང་འདིར་ནི་ཐོད་རྒལ་བ་དང་།ཅིག་ཆར་བ་
དང་།རིམ་གྱིས་པ་གསུམ་གྱི་སྒོ་ནས་བརྡ་སྦྱོར་བར་མཛད་པ་ཡིན་ཏེ།
ཐོབ་རྒལ་བ་དང་།འབྲས་བུ་ཐོབ་རྒལ་བ་དང་།ཆགས་བྲལ་སྔོན་སོང་
དང་གསུམ་དོན་གཅིག ཅིག་ཆར་བ་དང་།སྤང་བྱ་ཅིག་ཆར་བ་
གཉིས་དོན་གཅིག རིམ་གྱིས་པ་དང་།སྤང་བྱ་རིམ་གྱིས་པ་གཉིས་
དོན་གཅིག་ཡིན་པའི་ཕྱིར།རིམ་གྱིས་པ་ཡིན་ན།སྤང་བྱ་རིམ་གྱིས་པ་
• 20 •

ཀུན་མཁྱེན་དགེ་འདུན་ཉི་ཤུའི།
ཡིན་དགོས་ཏེ།འབྲས་བུ་རིམ་གྱིས་པ་ཡིན་ན།སྤང་བྱ་རིམ་གྱིས་པ་
ཡིན་དགོས་པའི་ཕྱིར།གཉིས་པ་བརྡ་དེ་གང་ལ་སྦྱོར་མི་སྦྱོར་གྱི་ཁྱད་
པར་བཤད་པ་ལ། ཁ་ཅིག སྐབས་འདིའི་ཐོད་རྒལ་བ་དེ་ལམ་ཐོད་
རྒལ་བ་ལ་བྱེད།ཅིག་ཆར་བ་དེ་ལམ་ཅིག་ཆར་བ་ལ་བྱེད་ཟེར་ན།འོ་ན་
ཉན་ཐོས་ཀྱི་ཚོགས་ལམ་མངོན་དུ་མ་བྱས་པར་དེའི་སྦྱོར་ལམ་མངོན་
དུ་བྱེད་པ་གཅིག་ཡོད་པར་ཐལ།ཁྱོད་ཀྱི་དམ་བཅའ་འཐད་པ་གང་
ཞིག ཐོད་རྒལ་བ་ཞེས་པའི་དོན་དེ་རང་གི་མངོན་དུ་བྱེད་རྒྱུའི་
ལམ་སྔ་མ་སྔོན་དུ་མ་སོང་བར་ཕྱི་མ་མངོན་དུ་བྱས་པ་གཅིག་ལ་
འཇོག་པའི་ཕྱིར་ཏེ།སྙོམས་འཇུག་ཐོད་རྒལ་བ་ཞེས་པའི་དོན་དེ་
སྙོམས་འཇུག་སྔ་མ་མངོན་དུ་མ་བྱས་པར་ཕྱི་མ་མངོན་དུ་བྱས་པ་
གཅིག་ལ་འཇོག་པའི་ཕྱིར།འདོད་མི་ནུས་ཏེ།ཉན་ཐོས་ཀྱི་སྦྱོར་ལམ་
མངོན་དུ་བྱེད་པ་ལ།དེའི་ཚོགས་ལམ་མངོན་དུ་བྱེད་པ་སྔོན་དུ་འགྲོ་
དགོས་པའི་ཕྱིར།གཞན་ཡང་།ཉན་ཐོས་ཀྱི་ཚོགས་སྦྱོར་གཉིས་ཅིག་
ཆར་དུ་མངོན་དུ་བྱེད་པ་གཅིག་ཡོད་པར་ཐལ་ལོ།།ཅིག་ཆར་བ་དེ་
ལམ་ཅིག་ཆར་བ་ལ་བྱེད་པའི་ཕྱིར།འདོད་མི་ནུས་ཏེ།ཉན་ཐོས་ཀྱི་
ལམ་ལྔ་པོ་དེ་རིམ་གྱིས་མངོན་དུ་བྱེད་དགོས་པའི་ཕྱིར།། ༈ ། ། །
རང་ལུགས་ལ།བརྡ་སྦྱོར་ཚུལ་ཡོད་དེ།སྤང་བྱ་ཅིག་ཆར་བ་དེ་
འབྲས་བུ་ཐོག་མཐའ་གཉིས་ལ་འཇོག བར་པ་གཉིས་ལ་མི་འཇོག་
ཐོབ་རྒལ་བ་དེ་འབྲས་བུ་བར་པ་གཉིས་ལ་འཇོག ཐོག་མཐའ་
གཉིས་ལ་མི་འཇོག རིམ་གྱིས་པ་དེ་འབྲས་བུ་བཞི་ཀ་ལ་འཇོག་
༡ • 21 •

ཀུན་མཁྱེན་དགེ་འདུན་ཉི་ཤུའི།
པའི་ཕྱིར།དང་པོ་གྲུབ་སྟེ།བར་པ་གཉིས་ལ་མི་འཇོག་པ་གང་ཞིག
ཐོག་མཐའ་གཉིས་ལ་འཇོག་པའི་ཕྱིར།དང་པོ་གྲུབ་སྟེ།སྤང་བྱ་ཅིག་
ཆར་བ་ཞེས་པའི་གོ་དོན་ཁམས་གསུམ་གྱི་སྒོམ་སྤང་ཉོན་མོངས་ཆུང་
ངུ་གསུམ་ཅིག་ཆར་དུ་སྤངས་ཟིན་པའམ།ཅིག་ཆར་དུ་སྤང་བར་ངེས་
པ་གང་རུང་གཅིག་གི་སྟེང་ནས་འཇོག་པ་གང་ཞིག དེ་གསུམ་
ཅིག་ཆར་དུ་སྤངས་ཟིན་པའི་ཕྱིར་འོང་དང་ཕྱིར་མི་འོང་གང་ཡང་
མེད།ཅིག་ཆར་དུ་སྤོང་བར་ངེས་པའི་དེ་གཉིས་གང་ཡང་མེད་པའི་
ཕྱིར།གཞན་ཡང་། ཅིག་ཆར་བ་དེ་འབྲས་བུ་བར་ པ་ གཉིས་ ལ་ མི་
འཇོག་པ་ཡིན་ཏེ།ཕྱིར་འོང་ལ་མི་འཇོག་པ་གང་ཞིག ཕྱིར་མི་འོང་
ལ་མི་འཇོག་པའི་ཕྱིར།དང་པོ་གྲུབ་སྟེ།འབྲས་བུ་རིམ་གྱིས་པའི་ཕྱིར་
འོང་ཞུགས་པས་འདོད་ཉོན་དྲུག་པ་ཟད་པར་སྤངས་པ་དང་།རང་
གི་འབྲས་བུ་ཐོབ་པ་དུས་མཉམ་པ་གང་ཞིག དེ་ཡིན་ན་སྲིད་ཉོན་
དྲུག་སྤངས་པས་ཁྱབ་པའི་ཕྱིར།གཉིས་པ་གྲུབ་སྟེ།འབྲས་བུ་རིམ་གྱིས་
པའི་ཕྱིར་མི་འོང་ཞུགས་པས་འདོད་ཉོན་དགུ་པ་ཟད་པར་སྤོངས་པ་
དང་།རང་གི་འབྲས་བུ་ཐོབ་པ་དུས་མཉམ་པ་གང་ཞིག དེ་ཡིན་ན་
སྲིད་ཉོན་དགུ་པ་མ་སྤངས་པས་ཁྱབ་པའི་ཕྱིར།གོང་གི་རྟགས་གཉིས་
པ་གྲུབ་སྟེ།སྤང་བྱ་ཅིག་ཆར་བའི་རྒྱུན་ཞུགས་འབྲས་གནས་ཀྱང་ཡོད།
དེ་འདྲ་བའི་དགྲ་བཅོམ་འབྲས་གནས་ཀྱང་ཡོད་པའི་ཕྱིར།དང་པོ་
གྲུབ་སྟེ།སྤང་བྱ་ཅིག་ཆར་བའི་གོ་དོན་དེ་ཁམས་གསུམ་གྱི་སྒོམ་སྤང་
ཉོན་མོངས་ཆུང་ངུ་གསུམ་ཅིག་ཆར་དུ་སྤངས་ཟིན་པའམ།ཅིག་ཆར་
· 22 .

ཀུན་མཁྱེན་དགེ་འདུན་ཉི་ཤུའི།
དུ་སྤོང་བར་ངེས་པ་གང་རུང་གཅིག་གི་སྟེང་ནས་འཇོག་པ་གང་ཞིག
ཁམས་གསུམ་གྱི་སྒོམ་སྤང་ཉོན་མོང་ཆུང་ངུ་གསུམ་ཅིག་ཆར་དུ་སྤོང་
བར་ངེས་པའི་རྒྱུན་ཞུགས་ཡོད་པའི་ཕྱིར་ཏེ།སྤང་བྱ་ཅིག་ཆར་བའི་
རྒྱུན་ཞུགས་ཡིན་ན།དེ་གསུམ་ཅིག་ཆར་དུ་སྤོང་བས་ཁྱབ་པའི་ཕྱིར་
ཏེ།སྤང་བྱ་ ཅིག་ཆར་བའི་རྒྱུན་ཞུགས་ཀྱི་མ་མཐའ་ཉན་ ཐོས་ཀྱི་
མཐོང་ལམ་རྣམ་གྲོལ་ལམ་ནས། ཡ་མཐའ་ཉན་ཐོས་ཀྱི་སྒོམ་ལམ་རྡོ་
རྗེ་ལྟ་བུའི་ཏིང་ངེ་འཛིན་ལ་གནས་པའི་བར་ལ་འཇོག་པ་གང་ཞིག
དེའི་བར་ཅི་རིགས་ལ་གནས་པའི་སྤང་བྱ་ཅིག་ཆར་བའི་རྒྱུན་ཞུགས་
ཡིན་ན།དེ་གསུམ་ ཅིག་ཆར་དུ་སྤོང་བས་ཁྱབ་པའི་ཕྱིར།གཉིས་པ་
གྲུབ་སྟེ།སྤང་བྱ་ཅིག་ཆར་བའི་གོ་དོན་སྔར་བཞིན་གང་ཞིག དེ་
གསུམ་ཅིག་ཆར་དུ་སྤངས་ཟིན་པའི་དགྲ་བཅོམ་པ་ཡོད་པའི་ཕྱིར་ཏེ།
ཀུན་བཏུས་ལས།འདི་ནི་རྒྱུན་ ཏུ་ཞུགས་པའི་འབྲས་བུ་དང་།དགྲ་
བཅོམ་ པའི་ འབྲས་ བུ་ སྟེ་ འབྲས་ བུ་ གཉིས་ ལ་ གདགས་ སོ།། ཞེས་
གསུངས་པའི་ཕྱིར།ཁྱབ་སྟེ།གཞུང་དེ་སྤང་བྱ་ཅིག་ཆར་བའི་རྒྱུན་
ཞུགས་འབྲས་ གནས་ དང་།དེ་འདྲའི་ དགྲ་ བཅོམ་ འབྲས་ གནས་
གཉིས་པོ་དེ་གཙོ་བོར་དངོས་སུ་བསྟན་ནས།སྤང་བྱ་ཅིག་ཆར་བའི་
རྒྱུན་ཞུགས་ཞུགས་པ་དང་།དེ་འདྲའི་དགྲ་བཅོམ་ཞུགས་པ་གཉིས་པོ་
དེ་གཙོ་བོར་ཤུགས་ལ་བསྟན་པའི་ཕྱིར།རྩ་རྟགས་གཉིས་པ་གྲུབ་སྟེ།
ཐོད་རྒལ་བ་དེ་འབྲས་བུ་ཐོག་མཐའ་གཉིས་ལ་མི་འཇོག་པ་གང་
ཞིག་བར་ པ་ གཉིས་ལ་འཇོག་པའི་ཕྱིར།དང་པོ་གྲུབ་སྟེ། རྒྱུན་
23

ཀུན་མཁྱེན་དགེ་འདུན་ཉི་ཤུའི། ་
ཞུགས་ལ་མི་འཇོག་པ་གང་ཞིག དགྲ་བཅོམ་ལ་མི་འཇོག་པའི་
ཕྱིར།དང་པོ་གྲུབ་སྟེ།འབྲས་བུ་ཐོད་ རྒལ་བའི་གོ་དོན་དེ་རང་ གི་
མངོན་དུ་བྱེད་ རྒྱུའི་འབྲས་བུ་སྔ་མ་ མངོན་དུ་བྱེད་ པ་ དོར་ནས།
འབྲས་བུ་ཕྱི་མ་མངོན་དུ་བྱེད་པ་གཅིག་གི་སྟེང་ནས་འཇོག་པ་གང་
ཞིག རང་གི་མངོན་དུ་བྱེད་རྒྱུའི་རྒྱུན་ཞུགས་ཀྱི་འབྲས་བུ་མངོན་
དུ་བྱེད་པ་དེ་དོར་ནས། དེ་ལས་ཕྱི་མ་འབྲས་བུ་གཞན་མངོན་དུ་བྱེད་
པའི་རྒྱུན་ཞུགས་མེད་པའི་ཕྱིར་ཏེ།རྒྱུན་ཞུགས་ཀྱི་འབྲས་བུ་ལས་སྔ་
མ་འབྲས་བུ་བཞི་པོ་གང་ཡང་མེད་ པའི་ ཕྱིར་ཏེ།རྒྱུན་ཞུགས་ཀྱི་
འབྲས་བུ་དེ་འབྲས་བུ་བཞིའི་ཐོག་མ་ཡིན་པའི་ཕྱིར།གཉིས་པ་གྲུབ་
སྟེ།འབྲས་བུ་ཐོད་རྒལ་བ་ཞེས་པའི་གོ་དོན་གོང་དུ་བཤད་པ་ལྟར་
འཐད་པ་གང་ཞིག རང་གི་མངོན་དུ་བྱེད་རྒྱུའི་དགྲ་བཅོམ་པའི་
འབྲས་བུ་མངོན་དུ་བྱེད་པ་དེ་དོར་ནས།དེ་ལས་ཕྱི་མ་འབྲས་བུ་བཞི་
པོ་གཞན་གང་རུང་མངོན་དུ་བྱས་པའི་དགྲ་བཅོམ་པ་མེད་པའི་ཕྱིར།
དགྲ་བཅོམ་པའི་འབྲས་བུ་དེ་འབྲས་བུ་བཞིའི་ཐ་མ་ཡིན་པའི་ཕྱིར། །
གསུམ་པ་རིམ་གྱིས་པ་དེ་ འབྲས་བུ་བཞི་ཀ་ལ་འཇོག་པ་ཡིན་ཏེ།
སྤང་བྱ་རིམ་གྱིས་པ་དེ་ཡང་འབྲས་བུ་བཞི་ཀ་ལ་འཇོག་པ་གང་ཞིག
འབྲས་བུ་རིམ་གྱིས་པ་དེ་ཡང་དེ་ལྟར་འཇོག་པའི་ཕྱིར
།དང་པོ་གྲུབ་
སྟེ།
སྤང་བྱ་རིམ་གྱིས་པའི་གོ་དོན་ཁམས་གསུམ་གྱི་སྒོམ་སྤང་ཉོན་
མོངས་བརྒྱད་ ཅུ་ རྩ་ གཅིག་ རིམ་ ཅན་ དུ་ སྤོང་ བར་ ངེས་ པའམ།
རིམ་ཅན་དུ་སྤངས་ཟིན་པ་ཅི་རིགས་པའི་སྟེང་ནས་འཇོག་པ་གང་
24 •

ཀུན་མཁྱེན་དགེ་འདུན་ཉི་ཤུའི།
ཞིག དེ་ལྟར་སྤོང་བར་ངེས་པའི་རྒྱུན་ཞུགས་ཞུགས་པ་ཡང་ཡོད།
ཉན་ཐོས་ཀྱི་མཐོང་ལམ་བཟོད་པ་བརྒྱད་ཀྱི་ངོས་སྐལ་ཀྱི་སྤང་བྱར་
གྱུར་པའི་མཐོང་སྤང་ཉོན་མོངས་བརྒྱད་སྤངས་ནས།ལྷག་མ་བརྒྱད་
ཅུ་རྩ་གཅིག་རྣམས་རིམ་ ཅན་དུ་སྤོང་བར་ངེས་པའི་རྒྱུན་ཞུགས་
འབྲས་གནས་ཀྱང་ཡོད།འདོད་ཉོན་དྲུག་པ་མན་ཆད་སྤངས་ནས་
ལྷག་མ་རྣམས་རིམ་གྱིས་སྤོང་བར་ངེས་པའི་ཕྱིར་འོང་འབྲས་གནས་
ཀྱང་ཡོད།འདོད་ཉོན་དགུ་པ་མན་ཆད་སྤངས་ནས་ལྷག་མ་བསམ་
གཏན་དང་པོ་ལ་མཆོག་ཏུ་བལྟ་བའི་སྒོམ་སྤང་ཉོན་མོངས་ནས་སྲིད་
རྩེའི་སས་བསྡུས་ཀྱི་སྒོམ་སྤང་ཉོན་མོངས་ཀྱི་བར་རྣམས་རིམ་གྱིས་
སྤོང་བར་ངེས་པའི་ཕྱིར་མི་འོང་འབྲས་གནས་ཀྱང་ཡོད།ཉོན་མོངས་
བརྒྱད་ཅུ་རྩ་གཅིག་པོ་རིམ་གྱིས་སྤངས་ཟིན་པའི་དགྲ་བཅོམ་འབྲས་
གནས་ཀྱང་ཡོད་པའི་ཕྱིརགཉིས་པ་གྲུབ་སྟེ།འབྲས་བུ་རིམ་གྱིས་པའི་
གོ་དོན་དེ་འབྲས་བུ་བཞི་རིམ་གྱིས་མངོན་དུ་བྱེད་པ་འམ། རིམ་
གྱིས་མངོན་དུ་བྱས་ཟིན་པ་ཅི་རིགས་ཀྱི་སྟེང་ནས་འཇོག་པ་གང་ཞིག་
འབྲས་བུ་བཞི་རིམ་གྱིས་མངོན་དུ་བྱེད་པར་ངེས་པའི་རྒྱུན་ཞུགས་
ཞུགས་པ་ཡང་ཡོད།རྒྱུན་ཞུགས་ཀྱི་འབྲས་བུ་མངོན་དུ་བྱས་ནས་
འབྲས་བུ་ཕྱི་མ་གསུམ་རིམ་གྱིས་མངོན་དུ་བྱེད་པར་ངེས་པའི་རྒྱུན་
ཞུགས་འབྲས་གནས་ཀྱང་ཡོད།རྒྱུན་ཞུགས་ཀྱི་འབྲས་བུ་དང་ཕྱིར་
འོང་གི་འབྲས་བུ་གཉིས་མངོན་དུ་བྱས་ནས་ཕྱིར་མི་འོང་གི་འབྲས་
བུ་དང་དགྲ་བཅོམ་པའི་འབྲས་བུ་གཉིས་རིམ་གྱིས་མངོན་དུ་བྱེད་
25

ཀུན་མཁྱེན་དགེ་འདུན་ཉི་ཤུའི། །
པར་ངེས་པའི་ཕྱིར་འོང་འབྲས་གནས་ཀྱང་ཡོད།འབྲས་བུ་དང་པོ་
གསུམ་མངོན་དུ་བྱས་ནས་དགྲ་བཅོམ་པའི་འབྲས་བུ་མངོན་དུ་བྱེད་
པར་ངེས་པའི་ཕྱིར་མི་འོང་འབྲས་གནས་ཀྱང་ཡོད།འབྲས་བུ་བཞི་
རིམ་གྱིས་མངོན་དུ་བྱས་ཟིན་པའི་དགྲ་བཅོམ་འབྲས་གནས་ཀྱང་
ཡོད་པའི་ཕྱིར།།ཁ་ཅིག འབྲས་བུབར་བ་གཉིས་ལ་ཐོད་རྒལ་བའི་
བརྡ་སྦྱར་བ་མི་འཐད་པར་ཐལ།དེ་ལ་ཆགས་བྲལ་སྔོན་སོང་གི་བརྡ་
སྦྱོར་དགོས་པའི་ཕྱིར་ན་མ་ཁྱབ་སྟེ། དེ་གཉིས་ལ་འབྲས་བུ་མངོན་དུ་
བྱེད་ཚུལ་གྱི་དབང་དུ་བྱས་ནས་ཐོན་རྒལ་བའི་བརྡ་སྦྱར།སྤང་བྱ་
སྤོང་ཚུལ་གྱི་དབང་དུ་བྱས་ནས་ཆགས་བྲལ་སྔོན་སོང་གི་བརྡ་སྦྱར་
བའི་ཕྱིར།དང་པོ་བསྒྲུབས་ཟིན།གཉིས་པ་གྲུབ་སྟེ།མཐོང་ལམ་གྱི་སྔ་
རོལ་དུ་ཕྱིར་འོང་ཞུགས་པའི་སྤང་བྱའི་གཙོ་བོ་འདོད་ཉོན་དྲུག་པ་
མན་ཆད་ལ་ཆགས་པ་དང་བྲལ་བའི་ཆ་ནས་ཆགས་བྲལ་སྔོན་སོང་
གི་ཕྱིར་འོང་གི་བརྡ་སྦྱར།མཐོང་ལམ་ གྱི་སྔ་རོལ་དུ་ཕྱིར་མི་འོང་
ཞུགས་པའི་སྤང་བྱའི་གཙོ་བོ་འདོད་ཉོན་དགུ་པ་མན་ཆད་ལ་ཆགས་
པ་དང་བྲལ་བའི་ཆ་ནས་ཆགས་བྲལ་སྔོན་སོང་གི་ཕྱིར་འོང་བརྡ་
སྦྱར་པའི་ཕྱིར།ཡང་ཁ་ཅིག ཕྱིར་འོང་ལ་ཆགས་བྲལ་སྔོན་སོང་གི་
བརྡ་སྦྱར་བ་མི་འཐད་པར་ཐལ།མཐོང་ལམ་གྱི་སྔ་རོལ་དུ་འདོད་
ཉོན་ཕལ་ཆེར་ལ་ཆགས་པ་དང་བྲལ་བ་དང་མ་ལུས་པ་ལ་ཆགས་པ་
དང་བྲལ་བ་གཉིས་ཡོད་པ་ལས།སྔ་མ་ཆགས་བྲལ་སྔོན་སོང་དུ་ཁས་
བླངས་ན་ཧ་ཅང་ཐལ་ཆེ་བའི་སྐྱོན་ཡོད་པའི་ཕྱིར་ཏེ།ཀུན་བཏུས་
， 26 •

ཀུན་མཁྱེན་དགེ་འདུན་ཉི་ཤུའི།
དར་ཊཀི་ལསའདི་ལ་འདོད་པའི་ཉོན་མོངས་ཕལ་ཆེར་ལ་ཆགས་པ་
དང་བྲལ་པ་དང་། མ་ལུས་པ་ལ་ཆགས་པ་དང་བྲལ་བ་གཉིས་ཡོད་པ་
ལས།ཕལ་ཆེར་ལ་ཆགས་པ་དང་བྲལ་བ་དེ་མ་ལུས་པ་ལ་ཆགས་པ་
དང་བྲལ་བར་ཁས་བླངས་ན་ཧ་ཅང་ཐལ་བའི་སྐྱོན་དུ་འགྱུར་ཞེས་
པའི་དོན་ཡིན་པའི་ཕྱིར།འོ་ན།གསེར་འཕྲེང་ལས།ལུང་འདིས་ཚེ་
གཅིག་བར་ཆད་གཅིག་པ་ལའང་ཆགས་བྲལ་སྔོན་སོང་ཡོད་པར་
བསྟན་ཏོ།།ཞེས་པའི་ལུང་དོན་མ་གྲུབ་པར་ཐལ།ཕྱིར་འོང་ཚེ་གཅིག་
བར་ཆད་གཅིག་པ་ལ་ཆགས་བྲལ་སྔོན་སོང་བཞག་ཏུ་མེད་པའི་ཕྱིར་
ཏེ།ཕྱིར་འོང་ལ་དེ་མེད་པའི་ཕྱིར།གཞན་ཡང་ཕྱིར་འོང་ལ་དེ་བཞག་
ཏུ་ཡོད་པར་ཐལ།ཕྱིར་འོང་ཚེ་གཅིག་བར་ཆད་གཅིག་པ་ལ་དེ་ཡོད་
པའི་ཕྱིར་ཏེ།གསེར་འཕྲེང་དུ་རང་འགྲེལ་ལས།སྔོན་རྣམ་པ་གསུམ་
དང་བཞི་སྤངས་པའམ་བདུན་དང་བརྒྱད་སྤངས་པ་འབྲས་བུ་ཐོབ་
པ་ནི་ཅི་སྲིད་དུ་འབྲས་བུ་ཁྱད་པར་ཅན་ཀྱི་ལམ་མངོན་དུ་མ་བྱས་པ་
དེ་སྲིད་དུ་རིགས་ནས་རིགས་སུ་སྐྱེ་བའམ།བར་ཆད་གཅིག་པ་མ་
ཡིན་ནོ།།ཞེས་གསུངས་པའི་ཕྱིར།གཞན་ཡང་ཕྱིར་འོང་ལ་ཆགས་བྲལ་
སྔོན་སོང་བཞག་ཏུ་ཡོད་པར་ཐལ། དེ་སྔོན་སོང་གི་ཕྱིར་འོང་ཡོད་
པའི་ཕྱིར་ཏེ།དེ་སྔོན་སོང་གི་ཕྱིར་འོང་གི་འབྲས་བུ་ཡོད་པའི་ཕྱིར་ཏེ།
མཐོང་ལམ་གྱི་སྔ་རོལ་དུ་འདོད་ཉོན་དྲུག་པ་མན་ཆད་ཆགས་པ་
དང་བྲལ་བ་སྔོན་དུ་སོང་བའི་ཕྱིར་འོང་གི་མཐོང་སྤང་ཉོན་མོངས་
སྤངས་པའི་སྤངས་པ་དང་།འདོད་ཉོན་དྲུག་པ་མན་ཆད་ལ་ཆགས་
• 27 •

ཀུན་མཁྱེན་དགེ་འདུན་ཉི་ཤུའི།
པ་དང་བྲལ་བའི་བྲལ་ཆུ་གཉིས་པོ་གཅིག་ཏུ་བསྡོམས་ཤིང་བསྲེས་
པའི་ཆ་དེ།ཆགས་བྲལ་སྔོན་སོང་གི་ཕྱིར་འོང་གི་འབྲས་བུ་ཡིན་པའི་
ཕྱིར་ཏེ།མཛོད་ལས།འཇིག་རྟེན་པ་ཡི་ ཐོབ་འབྲས་ནི།།བསྲེས་དང༌
ཟག་མེད་ཐོབ་འཛིན་ཕྱིར།ཞེས་གསུངས་པའི་ཕྱིར།ཁ་ཅིག ཆགས་
བྲལ་སྔོན་སོང་པའི་ཕྱིར་མི་འོང་གི་འབྲས་བུ་བཞག་ཏུ་མེད་པར་ཐལ།
ཆགས་བྲལ་སྔོན་སོང་གི་ཕྱིར་མི་འོང་གི་རྒྱུད་ཀྱི་མཐོང་སྤང་ཉོན་
མོངས་ཀུན་སྦྱོར་གསུམ་སྤངས་པའི་སྤངས་པ་དེ་མ་ཡིན།དེའི་རྒྱུད་ཀྱི་
འདོད་ཉོན་མ་ལུས་པ་ལ་ཆགས་པ་དང་བྲལ་བའི་བྲལ་ཆ་དེ་ཡང་དེ་
མ་ཡིན་པའི་ཕྱིར།དང་པོ་མ་གྲུབ་ན།རྒྱུད་ཞུགས་ཀྱི་རྒྱུད་ཀྱི་མཐོང་
སྤང་ཉོན་མོངས་ཀུན་སྦྱོར་གསུམ་སྤངས་པའི་སྤངས་པ་དེ་དེ་ལྟར་
ཡིན་པར་ཐལ།དང་པོ་མ་གྲུབ་པ་དེའི་ཕྱིར་ཟེར་ན་མ་ཁྱབ།གཉིས་པ་
མ་གྲུབ་ན།ཆགས་བྲལ་སྔོན་སོང་གི་ཕྱིར་མི་འོང་ཞུགས་པའི་རྒྱད་ཀྱི་
འདོད་ཉོན་མ་ལུས་པ་ལ་ཆགས་པ་དང་བྲལ་པའི་བྲལ་ཆ་དེ་ཆགས་
བྲལ་སྔོན་སོང་གི་ཕྱིར་མི་འོང་གི་འབྲས་བུ་ཡིན་པར་ཐལ།ཕྱི་མ་མ་
གྲུབ་པ་དེའི་ཕྱིར་ཟེར་ན་ཡང་མ་ཁྱབ་སྟེ།ཆགས་བྲལ་སྔོན་སོང་གི་
ཕྱིར་མི་འོང་འབྲས་གནས་ ཀྱི་རྒྱུད་ཀྱི་འདོད་ ཉོན་ མ་ལུས་ པ་ ལ་
ཆགས་པ་དང་བྲལ་བའི་བྲལ་ཆ་དང་།མཐོང་སྤང་ཉོན་མོངས་ཀུན་
སྦྱོར་གསུམ་སྤངས་པའི་སྤངས་པ་གཉིས་པོ་གཅིག་ཏུ་བསྲེས་ཤིང་
བསྡོམས་པའི་ཆ་དེ།ཆགས་བྲལ་སྔོན་སོང་གི་ཕྱིར་མི་འོང་གི་འབྲས་
བུ་ཡིན་པའམ།ཡང་ན་དེའི་རྒྱུད་ཀྱི་འདོད་ཉོན་མ་ལུས་པ་ལ་ཆགས་
• 28 •

ཀུན་མཁྱེན་དགེ་འདུན་ཉི་ཤུའི།
པ་དང་བྲལ་བའི་ཆ་དེ་ལམ་ཟག་མེད་ཀྱིས་ཐོབ་ཟིན་པའི་ཆ་དེ་དེའི་
འབྲས་བུར་འཇོག་པའི་ཕྱིར་ཏེ།མཛོད་ལས།འཇིག་རྟེན་པ་ཡི་ཐོབ་
འབྲས་ནི།།ཞེས་སོགས་གསུངས་པའི་ཕྱིར།ཡང་ཁོ་ན་རེ།འདོད་ཉོན་
དྲུག་པ་སྤངས་པའི་རྒྱུན་ཞུགས་ཀྱི་ཞུགས་པ་ཡོད་ན་འདོད་ཉོན་དྲུག་
པ་སྤངས་པའི་རྒྱུན་ཞུགས་ཞུགས་པ་ཡོད་དགོས་པར་ཐལ།སྤང་བྱ་
ཅིག་ཆར་བ་ལ་དེའི་ཕྱིར་ཟེར་ན་མ་ཁྱབ།རྟགས་གྲུབ་སྟེ།སྤང་བྱ་ཅིག་
ཆར་བའི་རྒྱུན་ཞུགས་ཞུགས་པ་ཡོད་པའི་ཕྱིར།འདོད་ན།འདོད་ཉོན་
དྲུག་པ་སྤངས་པའི་རྒྱུན་ཞུགས་ཞུགས་པ་ཡོད་པར་ཐལ།འདོད་ཉོན་
དྲུག་པ་སྤངས་པའི་རྒྱུན་ཞུགས་ཀྱི་ཞུགས་པ་ཡོད་པའི་ཕྱིར།རྟགས་
ཁྱབ་ཁས།མ་གྲུབ་ན།འདོད་ཉོན་དྲུག་པ་སྤངས་པའི་རྒྱུན་ཞུགས་ཆོས་
ཅན།ཁྱོད་ཀྱི་ཞུགས་པ་ཡོད་པར་ཐལ།ཁྱོད་འབྲས་གནས་ཡིན་པའི་
ཕྱིར།འདོད་ན།དེ་མེད་པར་ཐལ།འདོད་ཉོན་དྲུག་པ་སྤངས་པའི་ཉན་
ཐོས་སློབ་པ་ཡིན་ན།སྒོམ་ལམ་པ་ཡིན་དགོས་པ་གང་ཞིག རྒྱུན་
ཞུགས་ཞུགས་པ་ཡིན་ན།ཉན་ཐོས་མཐོང་ལམ་པ་དང་སྦྱོར་ལམ་པ་
གང་རུང་ཡིན་དགོས་པའི་ཕྱིར་ཏེ།དེའི་མ་མཐའི་ས་མཚམས་ཉན་
ཐོས་ཀྱི་སྦྱོར་ལམ་སྟན་གཅིག་པ་ནས་ཡ་མཐའ་ཉན་ཐོས་ཀྱི་མཐོང་
ལམ་ བར་ ཆད་ མེད་ ལམ་ གྱི་ བར་ དུ་ འཇོག་ པའི་ ཕྱིར། ཁ་ ཅིག
ཁམས་གསུམ་ གྱི་ སྒོམ་ སྤང་ཉོན་མོངས་ཆུང་འབྲིང་ཆེན་པོ་ སྐོར་
གསུམ་ཅིག་ཆར་དུ་སྤོང་བར་ངེས་པའི་རྒྱུན་ཞུགས་དེ་སྤང་བྱ་ཅིག་
ཆར་བའི་རྒྱུན་ཞུགས་ཀྱི་མཚན་ཉིད་ཟེར་ན།ཁམས་གསུམ་གྱི་སྒོམ་
29 .

ཀུན་མཁྱེན་དགེ་འདུན་ཉི་ཤུའི།
སྤང་ཉོན་མོངས་ཆུང་འབྲིང་ཆེན་པོ་སྐོར་གསུམ་ཅིག་ཆར་དུ་སྤོང་བ་
ཡོད་པར་ཐལ་ལོ།། ཁ་ཅིག རྒྱུན་ཞུགས་ལ་ཆགས་བྲལ་སྔོན་སོང་
ཡོད་པར་ཐལ།མཐོང་ལམ་གྱི་སྔ་རོལ་དུ་འདོད་ཉོན་ལྔ་པ་མན་ཆད་
ལ་ཆགས་པ་དང་བྲལ་བའི་རྒྱུན་ཞུགས་ཡོད་པ་གང་ཞིག དེའི་སྔ་
རོལ་དུ་འདོད་ཉོན་དྲུག་པ་མན་ཆད་ལ་ཆགས་པ་དང་བྲལ་བའི་
ཕྱིར་འོང་དེ་ཆགས་བྲལ་སྔོན་སོང་གི་ཕྱིར་འོང་ཡིན་པའི་ཕྱིར་ན་མ་
ཁྱབ།རྟགས་གྲུབ་སྟེ།མཛོད་ལས།རྣམ་ལྔའི་བར་བཅོམ་གཉིས་པ་ལ།།
དགུ་པ་ཚུན་ཆད་ཟད་པ་ཡིན།།ཞེས་གསུངས་ པའི་ཕྱིར།འདོད་ན།
མཐོང་ལམ་གྱི་སྔ་རོལ་དུ་རྒྱུན་ཞུགས་ཞུགས་པའི་སྤང་བྱའི་གཙོ་བོ་
ལ་ཆགས་བྲལ་བྱས་པའི་རྒྱུན་ཞུགས་ཡོད་པར་ཐལ།འདོད་པའི་ཕྱིར།
འདོད་ན།མཐོང་ལམ་གྱི་སྔ་རོལ་དུ་སྲིད་རྩེའི་སས་བསྡུས་ཀྱི་མཐོང་
སྤང་ཉོན་མོངས་ཀུན་སྦྱོར་གསུམ་ལ་ཆགས་བྲལ་བྱས་པའི་འཇིག་
རྟེན་པའི་ལམ་ཡོད་པར་ཐལ།འདོད་པ་གང་ཞིག དེ་རྒྱུན་ཞུགས་
ཞུགས་པའི་སྤང་བྱའི་གཙོ་བོ་ཡིན་པའི་ཕྱིར།འདོད་མི་ནུས་ཏེ།སྲིད་
རྩེའི་སས་བསྡུས་ཀྱི་ཉོན་མོངས་ལ་ཆགས་བྲལ་བྱས་པའི་ལམ་ཡིན་ན།
འཇིག་རྟེན་ལས་འདས་པའི་ལམ་ཡིན་དགོས་ཤིང་།ཅི་ཡང་མེད་མན་
ཆད་ཀྱི་ཉོན་མོངས་ལ་ཆགས་བྲལ་བྱས་པའི་ལམ་དེ་ལ་འཇིག་རྟེན་
པའི་ལམ་དང་འཇིག་རྟེན་ལས་འདས་པའི་ལམ་གཉིས་ཡོད་པའི་
ཁྱད་པར་འཐད་པའི་ཕྱིར་ཏེ།མཛོད་ལས།འཇིགརྟེན་འདས་ཀྱིས་
སྲིད་རྩེ་ལས།།ཆགས་བྲལ་གཞན་ནི་རྣམ་པ་གཉིས།།ཞེས་གསུངས་
• 30 •

ཀུན་མཁྱེན་དགེ་འདུན་ཉི་ཤུའི། །
གནས་ལས་གོང་མར་གྱུར་པའི་
པའི་ཕྱིར།གཞན་ཡང་སྲིད་རྩེའི་ 
འཇིག་རྟེན་པའི་གནས་ཞིག་བཞག་ཏུ་ཡོད་པར་ཐལ།སྲིད་རྩེའི་སས་
བསྡུས་ཀྱི་ཉོན་མོངས་ལ་ཆགས་བྲལ་བྱས་པའི་སོ་སྐྱེ་ཡོད་པའི་ཕྱིར་
ཏེ།དེའི་སས་བསྡུས་ཀྱི་འཇིག་ལྟ་ཀུན་བཏོགས་ལ་ཆགས་བྲལ་བྱས་
པའི་དེ་ཡོད་པའི་ཕྱིར་ཏེ།མཐོང་སྤང་ཉོན་མོངས་ཀུན་སྦྱོར་གསུམ་ལ་
ཆགས་བྲལ་བྱས་པའི་དེ་ཡོད་པའི་ཕྱིར་ཏེ། རྒྱུན་ཞུགས་ཞུགས་
པའི་སྤང་བྱའི་གཙོ་བོ་ལ་ཆགས་བྲལ་བྱས་པའི་དེ་ཡོད་པའི་ཕྱིར་ཏེ
།བྱས་པ་
རྒྱུན་ཞུགས་ལ་ཆགས་བྲལ་སྔོན་སོང་བཞག་ཏུ་ཡོད་པའི་ཕྱིར
ལ་ཁོ་ན་རེ།མཛོད་ལས།འདོད་པའམ་ཡང་ན་གོང་མ་ལས།ཆགས་
བྲལ་གསུམ་པ་ལ་ཞུགས་པ།ཞེས་པའི་ལུང་དོན་མ་གྲུབ་པར་ཐལ།
མཐོང་ལམ་གྱི་སྔོན་རོལ་དུ་འདོད་པའི་གོང་མ་སྟེ་བསམ་གཏན་དང་
པོ་ནས་ཅི་ཡང་མེད་མན་ཆད་ལ་ཆགས་པ་དང་བྲལ་བའི་ཉན་ཐོས་
ཀྱི་སྦྱོར་ལམ་སྟན་གཅིག་ལ་གནས་པའི་གང་ཟག་དེ།ཞུགས་པ་གསུམ་
པ་ཆགས་བྲལ་སྔོན་སོང་གི་ཕྱིར་མི་འོང་ཞུགས་པ་མ་ཡིན་པའི་ཕྱིར་
མཐོང་ལམ་གྱི་སྔ་རོལ་དུ་འདོད་ཉོན་ལྔ་པ་མན་ཆད་ལ་ཆགས་པ་
ཏེ།
དང་བྲལ་བའི་ཉན་ཐོས་ཀྱི་སྦྱོར་ལམ་སྟན་གཅིག་ལ་གནས་པའི་གང་
ཟག་དེ་ཆགས་བྲལ་སྔོན་སོང་གི་ཞུགས་པ་མ་ཡིན་པའི་ཕྱིར་ན་མ་
ཁྱབཡང་ཁ་ཅིག མཛོད་ལས།རྣམ་པ་ལྔ་ཡི་བར་བཅོམ་པ།།གཉིས་
པ་ལ་ནི་ཞུགས་པའང་ཡིན།།ཞེས་པའི་ལུང་དོན་མ་གྲུབ་པར་ཐལ།
མཐོང་ལམ་གྱི་སྔ་རོལ་དུ་འདོད་ཉོན་དགུ་པ་ཚུན་ཆད་དེ་འདོད་
• 31

ཀུན་མཁྱེན་དགེ་འདུན་ཉི་ཤུའི། །
ཉོན་བརྒྱད་པ་མན་ཆད་ལ་ཆགས་པ་དང་བྲལ་བའི་ཉན་ཐོས་ཀྱི་
སྦྱོར་ལམ་སྟན་གཅིག་ལ་གནས་པའི་གང་ཟག་དེ།འབྲས་བུ་གཉིས་པ་
ལ་ཞུགས་པ་སྟེ་ཆགས་བྲལ་སྔོན་སོང་གི་ཕྱིར་འོང་ཞུགས་པ་མ་ཡིན་
པའི་ཕྱིར་ཏེ།རྟགས་གོང་བཞིན་ཡིན་པའི་ཕྱིར་ཟེར་ན་མ་ཁྱབ།ཡང་
ཁོ་ན་རེ།དེའི་ཐད་ཀྱི་མཛོད་འགྲེལ་ལས།གལ་ཏེ་སྔོན་འཇིག་རྟེན་
པའི་ལམ་གྱིས་སྒོམ་པའི་སྤང་བར་བྱ་བ་འདོད་པ་ན་སྤྱོད་པ་རྣམས་
ལས་རྣམ་པ་ལྔའི་བར་དུ་སྤངས་པ་ཞིག་ཡིན་ན་ཡང་དེ་བཞིན་དུ་
དང་པོའི་འབྲས་བུ་ལ་ཞུགས་པ་དག་ཅེས་བྱའོ། ། ཞེས་པའི་ལུང་
དོན་མ་གྲུབ་པར་ཐལ།ངེད་ཀྱི་དམ་བཅའ་མི་འཐད་པའི་ཕྱིར་ན་མ་
ཁྱབ་སྟེ།མཐོང་ལམ་གྱི་སྔ་རོལ་དུ་འདོད་ཉོན་ལྔ་པ་མན་ཆད་ལ་
ཆགས་པ་དང་བྲལ་བའི་རྒྱུན་ཞུགས་ཡོད་པས་རྒྱུན་ཞུགས་ལ་ཆགས་
བྲལ་སྔོན་སོང་བཞག་ཏུ་ཡོད་པར་མི་འགྱུར་བའི་ཕྱིར་ཏེ།རང་ཉིད་
ལ་ཆགས་བྲལ་སྔོན་སོང་ཡོད་མེད་ཀྱི་དོན་མཐོང་ལམ་གྱི་སྔ་རོལ་དུ་
རང་གི་ཞུགས་པའི་སྤང་བྱའི་གཙོ་བོ་ལ་ཆགས་པ་དང་བྲལ་བ་ཡོད་
མེད་ཀྱི་སྒོ་ནས་འཇོག་པ་གང་ཞིག མཐོང་ལམ་གྱི་སྔ་རོལ་དུ་རྒྱུན་
ཞུགས་ཞུགས་པའི་སྤང་བྱའི་གཙོ་བོ་ལ་ཆགས་པ་དང་བྲལ་བའི་རྒྱུན་
ཞུགས་མེད་པའི་ཕྱིར་ཏེ།མཐོང་ལམ་གྱི་སྔ་རོལ་དུ་འདོད་ཉོན་ལྔ་པ་
མན་ཆད་ལ་ཆགས་པ་དང་བྲལ་བའི་རྒྱུན་ཞུགས་ཡོད་ཀྱང་རྒྱུན་
ཞུགས་ཞུགས་པའི་སྤང་བྱའི་གཙོ་བོ་མ་ཡིན་པའི་ཕྱིར་ཏེ།མཐོང་སྤང་
ཉོན་མོངས་ཀུན་སྦྱོར་གསུམ་པོ་དེ་དེའི་སྤང་བྱའི་གཙོ་བོ་ཡིན་པའི་
· 32 .

ཀུན་མཁྱེན་དགེ་འདུན་ཉི་ཤུའི།
སྤང་བྱ་ཅིག་ཆར་བའི་རྒྱུན་ཞུགས་རང་རྒྱལ་ལམ་དུ་
ཕྱིརཁ་ཅིག 
འཇུག་པ་མེད་ཟེར་ན།དེ་མི་འཐད་པར་ཐལ།སྤང་བྱ་ཅིག་ཆར་བའི་
རྒྱུན་ཞུགས་དབང་པོ་རྣོན་པོ་དེས་མཐོང་ལམ་ཐོབ་པའི་ཚེ་སྟོད་ལ་
དགྲ་བཅོམ་པའི་འབྲས་བུ་མངོན་དུ་བྱེད།དེ་ལས་དབང་པོ་རྟུལ་བོ་
འགའ་ཞིག་གིས་འཆི་སྲིད་ལ་ཉེ་བའི་ཚེ་སྨད་ལ་དགྲ་བཅོམ་པའི་
འབྲས་བུ་མངོན་དུ་བྱེད། ཤིན་ ཏུ་དབང་རྟུལ་ གྱིས་ ཚེ་དེ་ལ་དགྲ་
བཅོམ་པའི་འབྲས་བུ་མངོན་དུ་བྱེད་མི་ནུས་པར་སྨོན་ལམ་གྱི་དབང་
གིས་འདོད་པའི་ཁམས་ཉིད་དུ་སྐྱེ་བ་བླངས་ཏེ་སངས་རྒྱས་འཇིག་
རྟེན་དུ་བྱུང་བ་དང་ཕྲད་ན་ཉན་ཐོས་དགྲ་བཅོམ་པའི་འབྲས་བུ་
མངོན་དུ་བྱེད།མ་ཕྲད་ན་རང་རྒྱལ་ལམ་དུ་འཇུག་པ་ཡིན་པའི་ཕྱིར་
ཏེ་ཀུན་བཏུས་ལས།ཕལ་ཆེར་ནི་མཐོང་བའི་ཆོས་སམ་འཆི་བའི་དུས་
ཀྱི་ཚེ་ཀུན་ཤེས་པ་ཉིད་ཐོབ་པར་བྱེད་དོ།།གལ་ཏེ་མི་བྱེད་ན་སྨོན་ལམ་
གྱི་སྟོབས་ཅན་ཞིག་ཡིན་པས་སྨོན་ལམ་གྱི་དབང་གིས་འདོད་པའི་
ཁམས་ཉིད་དུ་སྐྱེས་ཏེ་སངས་རྒྱས་འབྱུང་བ་མེད་ན་རང་རྒྱལ་བར་
འགྱུར་རོ།།ཞེས་གསུངས་པའི་ཕྱིར། ཁོ་ན་རེ།འཆི་བའི་དུས་ཀྱི་ཚེ་ཞེས་
པའི་སྐབས་ཀྱི་འཆི་བ་དེ་འཆི་སྲིད་ལ་ཉེ་བའི་ཚེ་སྨད་ལ་བྱེད་པ་དེ་མི་
འཐད་པར་ཐལ།བར་དོའི་གནས་སྐབས་ལ་བྱེད་པའི་ཕྱིར་ཏེ།ཀུན་
བཏུས་དར་ཊཀི་ལས།འཆི་སྲིད་ཀྱི་དབང་དུ་བྱས་ན།མཐོང་ཆོས་སུ་
འགྱུར་བས་དོན་གྱིས་བར་སྲིད་ཀྱི་རྟེན་དུ་མངོན་ལ།རྒྱུན་ཞུགས་ལ་
བར་དོར་འདའ་བ་མེད་པར་འདོད་པ་ནི་ཉན་ཐོས་སྡེ་པ་དག་གི་
• 33

ཀུན་མཁྱེན་དགེ་འདུན་ཉི་ཤུའི།
ལུགས་སོ།།ཞེས་གསུངས་པའི་ཕྱིར་ན་མ་ཁྱབ་སྟེ།དེས་སེམས་ཙམ་པ་
དང་ཀུན་བཏུས་རང་ལུགས་ཀྱི་འདོད་པ་བསྟན་ཀྱང་།སྐབས་འདིར་
དེ་ལྟར་ཁས་མི་ལེན་པའི་ཕྱིར།དེ་ལྟ་མ་ཡིན་ན་རྒྱུན་ཞུགས་ལ་བར་
དོར་འདའ་བ་ཡོད་པར་ཐལ།ཁྱོད་ཀྱི་ལུང་དོན་འཆད་ཚུལ་འཐད་
པའི་ཕྱིར།འདོད་མི་འུས་སྟེ།རྒྱུན་ཞུགས་དང་ཕྱིར་འོང་ལ་བར་དོར་
འདའ་བ་མེད་ཕྱིར་མི་འོང་ལ་དེ་ཡོད་པའི་ཁྱད་པར་འཐད་པའི་
ཕྱིར་ཏེ་རྒྱུན་ཞུགས་དང་ཕྱིར་འོང་རྣམས་ལམ་ལ་གོམས་པ་ཤས་ཆུང་
ཤིང་།ཉོན་མོངས་ གྲངས་ མང་ བས་ བར་དོའི་རྟེན་ལ་ མྱང་འདས་
མངོན་དུ་བྱེད་མི་ནུས།ཕྱིར་མི་འོང་དེ་རྒྱུན་ཞུགས་དང་ཕྱིར་འོང་
གཉིས་ལ་ལྟོས་ཏེ་ལམ་ལ་གོམས་པ་ཤས་ཆེ་ཞིང་།ཉོན་མོངས་གྲངས་
ཉང་བས་བར་དོའི་རྟེན་ལ།མྱང་འདས་མངོན་དུ་བྱེད་པ་ཡོད་པའི་
ཁྱད་པར་འཐད་པའི་ཕྱིར་ཏེ།བློ་གསལ་བགྲོལ་པའི་ཐེམ་སྐས་ལས།ཅི་
བར་དོར་འདའ་བ་ནི་ཕྱིར་མི་འོང་ཁོ་ན་ལ་ཡོད་དམ།འོན་ཏེ་ཕྱིར་
འོང་དང་རྒྱུན་ཞུགས་ལ་ཡང་ཡོད་ཅེ་ན།ཕྱིར་འོང་དང་རྒྱུན་ཞུགས་
ལ་ནི་བར་དོར་འདའ་བ་མེད་དེ།ཅིའི་ཕྱིར་ཞེ་ན།ལམ་ལ་ཆེས་རིང་དུ་
འདྲེས་པར་མ་བྱས་པ་དང་།ཉོན་མོངས་རྣམས་ཤས་ཆུང་བ་མ་ཡིན་
པའི་ཕྱིར་རོ། ། ཞེས་གསུངས་པའི་ཕྱིར།། ༈ ། ། ་་་་་
གཉིས་པ་ སོ་ སོའི་རང་བཞིན་བྱེ་བྲག་ཏུ་བཤད་པ་ལ།ཐོད་
རྒལ་བ་བཤད་པ།ཆགས་བྲལ་སྔོན་སོང་བཤད་པ།ཅིག་ཆར་བ་བཤད་
པ།རིམ་གྱིས་པ་བཤད་པ་དང་བཞི་ལས།དང་པོ་ནི།འབྲས་བུ་རིམ་
• 34 •

ཀུན་མཁྱེན་དགེ་འདུན་ཉི་ཤུའི།
གྱིས་པའི་ཞུགས་པ་ཞེས་པའི་ཚིག་གི་ཟླས་དྲངས་པའི་ཞུགས་པ་དེ
འབྲས་བུ་ཐོད་རྒལ་བའི་ཞུགས་པའི་མཚན་ཉིད།འབྲས་བུ་རིམ་གྱིས་
པའི་འབྲས་གནས་ཞེས་པའི་ཚིག་གི་ཟླས་དྲངས་པའི་འབྲས་གནས་
དེ།འབྲས་བུ་ཐོད་རྒལ་བའི་འབྲས་གནས་ཀྱི་མཚན་ཉིད།རྒྱུན་ཞུགས་
ཀྱི་འབྲས་བུ་མངོན་དུ་མ་བྱས་པར་ཕྱིར་འོང་གི་འབྲས་བུ་མངོན་དུ་
བྱས་པའི་ཕྱིར་འོང་དེ་འབྲས་བུ་ཐོད་རྒལ་བའི་ཕྱིར་འོང་འབྲས་
གནས་ཀྱི་མཚན་ཉིད།རྒྱུན་ཞུགས་དང་ཕྱིར་འོང་གི་འབྲས་བུ་མངོན་
དུ་མ་བྱས་པར་ཕྱིར་མི་འོང་གི་འབྲས་བུ་མངོན་དུ་བྱས་པའི་ཕྱིར་མི་
འོང་དེ་འབྲས་བུ་ཐོད་རྒལ་བའི་ཕྱིར་མི་འོང་འབྲས་གནས་ཀྱི་མཚན་
འབྲས་བུ་ཐོད་རྒལ་བའི་ཞུགས་པ་ཞེས་པའི་ཚིག་གི་ཟླས་དྲངས་
ཉིད།
པའི་ཞུགས་པ་དེ་འབྲས་བུ་རིམ་གྱིས་པའི་ཞུགས་པའི་མཚན་ཉིད
འབྲས་བུ་ཐོད་རྒལ་བའི་འབྲས་གནས་ཞེས་པའི་ཚིག་གི་ཟླས་དྲངས་
པའི་འབྲས་ གནས་དེ་འབྲས་ བུ་ རིམ་ གྱིས་པའི་འབྲས་ གནས་ ཀྱི་
མཚན་ཉིད་དུ་འཇོག། ༈ ། ། །
གཉིས་པ་ཆགས་བྲལ་སྔོན་སོང་བཤད་པ་ལ་མཐོང་ལམ་གྱི་སྔ་
རོལ་དུ་འདོད་ཉོན་དྲུག་པ་མན་ཆད་ལ་ཆགས་པ་དང་བྲལ་བ་སྔོན་
དུ་སོང་བའི་ཆ་ནས་བཞག་པའི་ཉན་ཐོས་ཀྱི་སྦྱོར་ལམ་སྟན་གཅིག་
ཡན་ཆད་ལ་གནས་པའི་ཕྱིར་འོང་ཞུགས་པ་དེ་ཆགས་བྲལ་སྔོན་སོང་
གི་ཕྱིར་འོང་ཞུགས་པའི་མཚན་ཉིད།ས་མཚམས་ཉན་ཐོས་ཀྱི་སྦྱོར་
ལམ་སྟན་གཅིག་པ་ནས་ཉན་ཐོས་ཀྱི་མཐོང་ལམ་བར་ཆད་མེད་ལམ
： 35 .

ཀུན་མཁྱེན་དགེ་འདུན་ཉི་ཤུའི། །
གྱི་བར་དུ་ཡོད།དེ་དང་འབྲས་བུ་ཐོད་རྒལ་བའི་ཕྱིར་འོང་ཞུགས་པ་
གཉིས་དོན་གཅིག མཐོང་ལམ་གྱི་སྔ་རོལ་དུ་འདོད་ཉོན་དྲུག་མ་
མན་ཆད་ལ་ཆགས་པ་དང་བྲལ་བ་སྔོན་དུ་སོང་བའི་ཆ་ནས་བཞག་
པའི་ཕྱིར་འོང་འབྲས་གནས་དེ་ཆགས་བྲལ་སྔོན་སོང་གི་ཕྱིར་འོང་
འབྲས་གནས་ཀྱི་མཚན་ཉིད།ས་མཚམས་ཉན་ཐོས་ཀྱི་མཐོང་ལམ་
རྣམ་གྲོལ་ལམ་ནས་འདོད་ཉོན་དགུ་པའི་དངོས་གཉེན་བར་ཆད་
མེད་ལམ་གྱི་བར་དུ་ཡོད། དེ་དང་འབྲས་བུ་ཐོད་རྒལ་བའི་ཕྱིར་འོང་
འབྲས་གནས་གཉིས་དོན་གཅིག མཐོང་ལམ་གྱི་སྔ་རོལ་དུ་འདོད་
ཉོན་དགུ་པ་མན་ཆད་ལ་ཆགས་པ་དང་བྲལ་བ་སྔོན་དུ་སོང་བའི་ཆ་
ནས་བཞག་པའི་སྦྱོར་ལམ་སྟན་གཅིག་ཡན་ཆད་ལ་གནས་པའི་ཕྱིར་
མི་འོང་ཞུགས་པ་དེ་ཆགས་བྲལ་སྔོན་སོང་གི་ཕྱིར་མི་འོང་ཞུགས་
པའི་མཚན་ཉིད།ས་མཚམས་གོང་གི་ཞུགས་པ་དང་འདྲ། དེ་དང་
འབྲས་བུ་ཐོད་རྒལ་བའི་ཕྱིར་མི་འོང་ཞུགས་པ་གཉིས་དོན་གཅིག
དེ་འདྲའི་ཆ་ནས་བཞག་པའི་ཕྱིར་མི་འོང་འབྲས་གནས་དེ་ཆགས་
བྲལ་སྔོན་ སོང་ གི་ ཕྱིར་མི་འོང་ འབྲས་ གནས་ ཀྱི་ མཚན་ ཉིད། ས་
མཚམས་ཉན་ཐོས་ཀྱི་མཐོང་ལམ་རྣམ་གྲོལ་ལམ་ནས་སྲིད་ཉོན་དགུ་
པའི་དངོས་གཉེན་བར་ཆད་མེད་ལམ་གྱི་བར་དུ་ཡོད།དེ་དང་འབྲས་
བུ་ཐོད་རྒལ་ བའི་ཕྱིར་མི་འོང་འབྲས་ གནས་ གཉིས་ དོན་ གཅིག
ཡང་ན་མཐོང་ལམ་གྱི་སྔ་རོལ་དུ་ཞི་རགས་ཀྱི་རྣམ་པ་ཅན་གྱི་འཇིག་
རྟེན་པའི་ལམ་གྱིས་འདོད་ཉོན་དྲུག་པ་མན་ཆད་ལ་ཆགས་པ་དང་
• 36 •

ཀུན་མཁྱེན་དགེ་འདུན་ཉི་ཤུའི།
བྲལ་བའི་ཆ་ནས་བཞག་པའི་ཕྱིར་འོང་ཞུགས་པ་དེ་ཆགས་བྲལ་སྔོན་
སོང་གི་ཕྱིར་འོང་ཞུགས་པའི་མཚན་ཉིད།དེ་འདྲའི་ཆ་ནས་གཞག་
པའི་ཕྱིར་འོང་འབྲས་གནས་དེ་ཆགས་བྲལ་སྔོན་སོང་གི་ཕྱིར་འོང་
འབྲས་གནས་ཀྱི་མཚན་ཉིད།འཇིག་རྟེན་པའི་ལམ་གྱི་དབང་དུ་བྱས་
ན་ཆགས་བྲལ་སྔོན་སོང་གི་ཕྱིར་འོང་ཞུགས་པ་ཡིན་ན།མཐོང་ལམ་
གྱི་སྔ་རོལ་དུ་འདོད་ཉོན་དྲུག་པ་མན་ཆད་ལ་ཆགས་བྲལ་བྱས་པས་
ཁྱབབདུན་པ་དང་བརྒྱད་པ་ལ་ཆགས་བྲལ་བྱས་མ་བྱས་ཅི་རིགས་
ཡོད།དགུ་པ་ལ་མ་བྱས་པས་ཁྱབ།དེས་ཆགས་བྲལ་སྔོན་སོང་གི་ཕྱིར་
མི་འོང་ཞུགས་འབྲས་ཀྱི་མཚན་ཉིད་ཀྱང་ཤེས་པར་བྱའོ།།དེ་ཡང་
འཇིག་རྟེན་པའི་ལམ་གྱི་དབང་དུ་བྱས་ན་ཆགས་བྲལ་སྔོན་སོང་གི་
ཕྱིར་མི་འོང་ཞུགས་པ་ཡིན་ན།མཐོང་ལམ་གྱི་སྔ་རོལ་དུ་འདོད་ཉོན་
དགུ་པ་མན་ཆད་ལ་ཆགས་བྲལ་བྱས་པའི་ཁྱབ།བསམ་གཏན་དང་པོ་
ནས་ཅི་ཡང་མེད་མན་ཆད་ལ་ཆགས་བྲལ་བྱས་མ་བྱས་ཅི་རིགས་
ཡོད་སྲིད་རྩེ་ལ་ཆགས་བྲལ་མ་བྱས་པས་ཁྱབ།འབྲས་གནས་གཉིས་ཀྱི་
ཆགས་བྲལ་བྱས་ཚུལ་རང་རང་གི་ཞུགས་པ་དང་འདྲའོ།།དེ་ལ་ཁོ་ན་
རེབསམ་གཏན་དང་པོའི་དངོས་གཞི་སྙོམས་འཇུག་ཡིན་ན།འདོད་
ཉོན་ལ་ཆགས་པ་དང་བྲལ་བས་ཁྱབ་པ་དང་།གཟུགས་མེད་ནམ་
མཁའ་མཐའ་ཡས་ཀྱི་དངོས་གཞི་སྙོམས་འཇུག་ཡིན་ན་གཟུགས་ཀྱི་
ཉོན་མོངས་ ལ་ ཆགས་ པ་ དང་ བྲལ་ བས་ ཁྱབ་ པ་ དང་། སྲིད་རྩེའི་
དངོས་གཞི་སྙོམས་འཇུག་ཡིན་ན། ཅི་ཡང་མེད་མན་ཆད་ཀྱི་ཉོན་

ཀུན་མཁྱེན་དགེ་འདུན་ཉི་ཤུའི།
མོངས་ལ་ཆགས་པ་དང་བྲལ་བས་ཁྱབ་པ་ཡོད་པར་ཐལ།ཁྱོད་ཀྱི་
ཆགས་བྲལ་བྱས་ཚུལ་འཐད་པའི་ཕྱིར་ན་མ་ཁྱབ།འདོད་ན།ཕྱི་རོལ་
པའི་རྒྱུད་ཀྱི་བསམ་གཏན་དང་པོའི་དངོས་གཞི་སྙོམས་འཇུག་ཆོས་
ཅན།དེར་ཐལ།དེའི་ཕྱིར་ཏེ།དེ་ཡོད་པའི་ཕྱིར།འདོད་མི་ནུས་ཏེ།དེས་
འདོད་ཉོན་ གྱི་ས་ བོན་ལ་ཆགས་བྲལ་ བྱེད་མི་ནུས་ པར་ མ་ ཟད།
འདོད་ཉོན་མངོན་གྱུར་པ་ཙམ་ལ་ཡང་ཆགས་བྲལ་བྱེད་མི་ནུས་པའི་
ཕྱིར་ཏེ།དེའི་རྒྱུད་ཀྱི་གཟུགས་མེད་ནམ་མཁའ་མཐའ་ཡས་ཀྱི་དངོས་
གཞི་སྙོམས་འཇུག་དེས་གཟུགས་ཀྱི་སས་བསྡུས་ཀྱི་ཉོན་མོངས་ཀྱི་ས་
བོན་ལ་ཆགས་བྲལ་བྱེད་མི་ནུས་པར་མ་ཟད།དེའི་ཉོན་མོངས་མངོན་
གྱུར་པ་ཙམ་ལ་ཡང་ཆགས་བྲལ་བྲལ་བྱེད་མི་ནུས།དེའི་རྒྱུད་ཀྱི་སྲིད་
རྩེའི་དངོས་གཞི་སྙོམས་འཇུག་དེས་ཅི་ཡང་མེད་མན་ཆད་ཀྱི་ཉོན་
མོངས་ཀྱི་ས་བོན་ལ་ཆགས་བྲལ་བྱེད་མི་ནུས་པར་མ་ཟད།དེའི་ཉོན་
མོངས་མངོན་གྱུར་པ་ཙམ་ལ་ཡང་ཆགས་བྲལ་བྱེད་མེ་ནས་པའི་ཕྱིར་
དེ་ལ་ཁོ་ན་རེ།བསམ་གཏན་དང་པོའི་ཉེར་བསྡོགས་དང་ནམ་མཁའ་
མཐའ་ཡས་ཀྱི་ཉེར་བསྡོགས་དང་སྲིད་རྩེའི་ཉེར་བསྡོགས་གསུམ་གྱི་
སྤང་བྱ་གཅིག་མེད་པར་ཐལ།དང་པོ་དེ་འདོད་ཉོན་ལ་ཆགས་པ་
དང་བྲལ་བྱེད་ཀྱི་ལམ་མ་ཡིན།གཉིས་པ་དེ་གཟུགས་ཀྱི་ཉོན་མོངས་
ལ་ཆགས་པ་དང་བྲལ་བྱེད་ཀྱི་ལམ་མ་ཡིན།གསུམ་པ་དེ་ཅི་ཡང་མེད་
མན་ཆད་ཀྱི་ཉོན་མོངས་ལ་ཆགས་པ་དང་བྲལ་བྱེད་ཀྱི་ལམ་མ་ཡིན་
པའི་ཕྱིར།ཞེས་རྩོད་ན་ནི་སྐྱོན་མེད་དེ།དང་པོ་དེས་འདོད་ པ་ལ་
: 38 ：

ཀུན་མཁྱེན་དགེ་འདུན་ཉི་ཤུའི།
ཁམས་མཆོག་ཏུ་ལྟ་བ་སྟེ་ཞི་བར་ལྟ་བའི་སྲེད་པ་མངོན་གྱུར་པ་ཙམ་
ཞིག་ཉམས་སྨད་པར་བྱེད་པ་ཡིན་གྱི།དེའི་ས་བོན་སྤོང་མི་ནུས་པར་
མ་ཟད།དེ་མངོན་གྱུར་པ་ཙམ་ལ་ཡང་ཆགས་བྲལ་བྱེད་མི་ནུས་པ་
སོགས་ཕྱི་མ་རྣམས་ལ་རིགས་འདྲ་བའི་ཕྱིར་ཞེས་འཆད་པར།གསེར་
འཕྲེང་ལས་ལམ་སྔ་མས་ནི་ས་དེ་དག་ཏུ་ཉོན་མོངས་མངོན་གྱུར་པ་
ཡང་ཐམས་ཅད་ལྟ་ཞོག ས་དེ་དག་ལ་སྲེད་པའི་སྒོ་ནས་མཆོག་ཏུ་
ལྟ་བ་ ཙམ་ ཞིག་ ཉམས་ སྨོད་ པར་ བྱེད་ ཀྱི་སྲེད་ པ་ མངོན་ གྱུར་ པ་
ཐམས་ཅད་འགོག་པར་མི་ནུས་ཏེ།ཞེས་གསུངས་པའི་ཕྱིར།གཞན་
ཡང་བསམ་ གཏན་ དང་ པོའི་ དངོས་ གཞི་ སྙོམས་ འཇུག་ ཡིན་ ན།
འདོད་ཉོན་ལ་ཆགས་པ་དང་བྲལ་ བས་ མ་ཁྱབ་པར་ཐལ།བསམ་
གཏན་དང་པོའི་དངོས་གཞི་སྙོམས་འཇུག་དང་འདོད་ཉོན་གཉིས་
དམིགས་པ་གཅིག་ལ་དམིགས་ནས་འཛིན་སྟངས་དངོས་འགལ་དུ་
ཞུགས་པའི་བློ་མ་ཡིན་པའི་ཕྱིར་ཏེ། དེ་གཉིས་གང་ཟག་གཅིག་གི་
རྒྱུད་ལ་ཅིག་ཆར་དུ་འབྱུང་བ་སྲིད་པའི་ཕྱིར་ཏེ།གསེར་འཕྲེང་ལས།
བདག་དང་བདག་གི་བར་ཆགས་པ་ནི་ལམ་དེ་དང་རྒྱུད་གཅིག་ལ་
དུས་གཅིག་ཏུ་མངོན་གྱུར་དུ་འཇུག་པ་དང་།ཞེས་གསུངས་པའི་ཕྱིར།
དེ་ལ་ཁོ་ན་རེ།ཆགས་བྲལ་སྔོན་སོང་གི་ཕྱིར་མི་འོང་དེས་མཐོང་ལམ་
གྱི་སྔ་རོལ་དུ་འདོད་ཉོན་དགུ་པ་སྐྱེ་མི་རུང་གི་ཆོས་ཅན་དུ་བྱས་པར་
ཐལ།དེས་དེའི་སྔ་རོལ་དུ་འདོད་ཉོན་དགུ་པ་ལ་ཆགས་བྲལ་བྱས་
པའི་ཕྱིར་ན་མ་ཁྱབ།འདོད་ན།དེ་འདྲའི་ཞུགས་པའི་རྒྱུད་ལ་འདོད་
， 39

ཀུན་མཁྱེན་དགེ་འདུན་ཉི་ཤུའི།
ཉོན་མེད་པར་ ཐལ།འདོད་ པའི་ ཕྱིར།འདོད་ན།བསམ་ གཏན་ གྱི་
དངོས་གཞི་སྙོམས་འཇུག་རྒྱུད་ལྡན་གྱི་གང་ཟག་ཡིན་ན།འདོད་ཉོན་
རྒྱུད་ལ་མི་ལྡན་པའི་གང་ཟག་ཡིན་དགོས་པར་ཐལ།འདོད་པའི་ཕྱིར།
འདོད་ན།བསམ་གཏན་གྱི་དངོས་གཞི་སྙོམས་འཇུག་ཐོབ་པའི་ཕྱིར་
རོལ་བ་ཆོས་ཅན།དེན་ཐལ།དེའི་ཕྱིར།འདོད་མི་ནུས་ཏེ།དེའི་རྒྱུད་ལ་
འཇིག་ལྟ་ཡོད་པ་གང་ཞིག དེ་ལ་འདོད་ཉོན་ཡོད་པའི་ཕྱིར།དང་
པོ་གྲུབ་སྟེ།དེ་སོ་སྐྱེ་ཡིན་པའི་ཕྱིར།གཉིས་པ་གྲུབ་སྟེ།དེ་འདོད་པའི་
རྟེན་ཅན་ཡིན་པའི་ཕྱིར།གཞན་ཡང་མཐོང་ལམ་གྱི་སྔ་རོལ་དུ་འདོད་
ཉོན་ལ་ཆགས་བྲལ་བྱས་པའི་དོན་དེ།དེའི་སྔ་རོལ་དུ་དེ་སྐྱེ་མི་རུང་གི་
ཆོས་ཅན་དུ་བྱས་པ་ལ་བྱེད་པ་མི་འཐད་པར་ཐལ།དེ་དེའི་སྔ་རོལ་དུ་
འདོད་པ་ལ་ཁམས་མཆོག་ ཏུ་ལྟ་བའི་སྲིད་པ་མངོན་གྱུར་པ་ཙམ་
ཞིག་ཉམས་སྨད་པར་བྱས་པ་ལ་བྱེད་པའི་ཕྱིར་ཏེ།ཆགས་བྲལ་སྔོན་
སོང་གི་ཕྱིར་མི་འོང་གིས་མཐོང་ལམ་གྱི་སྔ་རོལ་དུ་འདོད་ཉོན་ལ་
ཆགས་པ་དང་བྲལ་བྱེད་ཀྱི་ལམ་ཡིན་ན། ཞི་རགས་ཀྱི་རྣམ་པ་ཅན་གྱི་
པསམ་གཏན་གྱི་དངོས་གཞི་སྙོམས་འཇུག་ཡིན་པའིཁྱབ།ལམ་སྔ་མ་
བསམ་གཏན་གྱི་དངོས་གཞི་སྙོམས་འཇུག་གིས་འདོད་པ་ལ་ཁམས་
མཆོག་ཏུ་ལྟ་བའི་སྲིད་པ་མངོན་གྱུར་པ་ཙམ་ཞིག་ཉམས་སྨད་པར་
བྱེད་པ་ ཡིན་གྱི།འདོད་ཉོན་ མ་ལུས་ པ་འཇོམས་ པ་ ལྟ་ཞོག དེ་
མངོན་གྱུར་པ་ཙམ་ཡང་འཇོམས་མི་ནུས་པའི་ཕྱིར་ཏེ།གསེར་འཕྲེང་
ལས།ལམ་ སྔ་ མས་ནི་ཞེས་ སོགས་ གསུངས་ པའི་ཕྱིར།གཞན་ཡང་
• 40 •

ཀུན་མཁྱེན་དགེ་འདུན་ཉི་ཤུའི། །
མཐོང་ལམ་གྱི་སྔ་རོལ་དུ་དེ་ལ་ཆགས་བྲལ་བྱས་པའི་དོན་དེ།དེ་སྐྱེ་མི་
རུང་གི་ཆོས་ཅན་དུ་བྱས་བ་ལ་བྱེད་པ་མི་འཐད་པར་ཐལ།བསམ་
གཏན་གྱི་དངོས་གཞི་སྙོམས་འཇུག་རྒྱུད་ལྡན་གྱི་གང་ཟག་ཡིན་ན།
འདོད་ཉོན་རྒྱུད་ལ་མི་ལྡན་པའི་མ་ཁྱབ་པའི་ཕྱིར།འོག་སའི་རྟེན་ལ་
གོང་སའི་སེམས་ ཐོབ་པ་ཙམ་གྱིས་འོག་སའི་ཉོན་མོངས་སྤོང་མི་
ནུས་པའི་ཕྱིར་ཏེ།བསམ་གཏན་གྱི་དངོས་གཞི་སྙོམས་འཇུག་ཐོབ་
པའི་འདོད་པའི་རྟེན་ཅན་གྱི་སོ་སྐྱེའི་རྒྱུད་ལ་འདོད་ཉོན་ཡོད་པའི་
ཕྱིར་ཏེ་ཀུན་གཞི་ཁས་ལེན་པ་རྣམས་ཀྱིས་དེའི་རྒྱུད་ལ་འདོད་པའི་
སས་བསྡུས་ཀྱི་ཀུན་གཞི་ཡོད་པར་འདོད་པ་དཔེ་དེ་བཞིན་ཡིན་པའི་
ཕྱིར།ཞེས་འཆད་པརགསེར་འཕྲེང་ལས།དེས་ན་ངེས་པའི་དོན་དུ་ན།
གོང་མའི་སེམས་ཐོབ་ཀྱང་འོག་སའི་ཉོན་མོངས་མངོན་གྱུར་བ་ལྡོག་
མི་དགོས་ཏེ་འོག་སའི་རྟེན་ལ་གོང་མའི་སེམས་ཐོབ་པའི་ཚུར་མཐོང་
གི་ཉོན་ཡིད་བཞིན་ནོ།།ཞེས་གསུངས་པའི་ཕྱིར།གཞན་ཡང་ཆགས་
བྲལ་སྔོན་སོང་གི་ཕྱིར་མི་འོང་གིས་མཐོང་ལམ་གྱི་སྔ་རོལ་དུ་འདོད་
ཉོན་ལ་ཆགས་བྲལ་བྱས་པའི་དོན་དེ།དེ་སྐྱེས་མི་རུང་གི་ཆོས་ཅན་དུ་
བྱས་པ་ལ་བྱེད་པ་མི་འཐད་པར་ཐལ།དེ་འདོད་པ་ལ་ཁམས་མཆོག་
ཏུ་ལྟ་བའི་སྲེད་པ་མངོན་གྱུར་པ་ཙམ་ཞིག་ཉམས་སྨད་པར་བྱས་པ་
ལ་བྱེད་པའི་ཕྱིར་ཏེགསེར་འཕྲེང་ལས།དེའི་སྟེང་ནས་ཐོད་རྒལ་བའི་
དགེ་འདུན་ གྱི་ སྤངས་ པ་ལ་ ཡང་ ཞིབ་ ཆ་ གདོན་ པར་ བྱའོ།།ཞེས་
གསུངས་ པ་ གང་ ཞིག དེ་ཉམས་སྨད་ པ་དེ་དེ་འདྲའི་ཞིབ་ཆ་
• 41 .

ཀུན་མཁྱེན་དགེ་འདུན་ཉི་ཤུའི། །
འདོན་ལུགས་ཡིན་པའི་ཕྱིར།དེ་ལ་ཁོ་ན་རེ།འབྲས་བུ་རིམ་གྱིས་པའི་
ཕྱིར་མི་འོང་ཡིན་ན།འདོད་ཉོན་སྤངས་པས་ཁྱབ་པ་དང་། ཆགས་
བྲལ་སྔོན་སོང་གི་ཕྱིར་མི་འོང་ཡིན་ན།དེ་ལྟར་མ་བྱས་པའི་ཁྱད་པར་
འཐད་པར་ཐལ།ཁྱོད་ཀྱི་དམ་བཅའ་འཐད་པའི་ཕྱིར།འདོད་བྱས་པ་
ལ་ཁོ་ན་རེ་འབྲས་བུ་རིམ་གྱིས་པའི་ཕྱིར་མི་འོང་ཡིན་ན།འདོད་ཉོན་
རྒྱུད་ལ་མི་ལྡན་པས་ཁྱབ་པར་ཐལ་ལོ།།འདོད་ན།འདོད་ཉོན་དགུ་པ་
ལས་དངོས་སུ་གྲོལ་བའི་རྣམ་གྲོལ་ལམ་ལ་གནས་པའི་འདོད་པའི་
རྟེན་ཅན་གྱི་ཕྱིར་མི་འོང་ཆོས་ཅན།དེར་ཐལ།དེའི་ཕྱིར།འདོད་མི་
ནུས་ཏེ།དེའི་རྒྱུད་ལ་འདོད་ཉོན་ ཡོད་ པའི་ཕྱིར་ཏེ།དེའི་ རྒྱུད་ ལ་
འཇིག་ལྟ་ཡོད་པ་གང་ཞིག དེ་འདོད་པའི་སས་བསྡུས་ཀྱི་ཉོན་
མོངས་ཡོད་པའི་ཕྱིར།དང་པོ་གྲུབ་སྟེ། དེ་འཇིག་ལྟའི་དངོས་གཉེན་
རྒྱུད་ལ་སྐྱེ དགོས་ཀྱི་གང་ཟག་ཡིན་པའི་ཕྱིར་ཏེ།ཆོས་ཅན་དེའི་
ཕྱིརགཉིས་པ་གྲུབ་སྟེ།འཇིག་ལྟ་དེ་རང་རྒྱུད་ལྡན་གྱི་གང་ཟག་ས་
གང་དུ་གཏོགས་པའི་ས་དེས་བསྡུས་པར་ཁས་ལེན་པའི་ཕྱིར་ཏེ།སུམ་
ཅུ་པ་ལས།གང་དུ་སྐྱེས་པ་དེ་ཡིའོ།།ཞེས་གསུངས་པའི་ཕྱིར་ན་མ་ཁྱབ་
སྟེ།དེ་འདིར་སྒྲ་ཇི་བཞིན་དུ་ཁས་ལེན་མི་རུང་བའི་ཕྱིར་ཏེ།ཀུན་གཞི་
ཁས་ལེན་པ་རྣམས་ཀྱིས་ཉོན་ཡིད་དེ་འཕགས་ལམ་མ་ཐོབ་པར་དུ་
མི་ལྡོག་པ་དང་རང་རྒྱུད་ལྡན་གྱི་གང་ཟག་ས་གང་དུ་གཏོགས་པའི་
ས་དེས་བསྡུས་པར་ཁས་ལེན།ཀུན་གཞི་མི་འདོད་པ་རྣམས་ ཀྱིས་
འཇིག་ལྟ་དེ་རང་རྒྱུད་ལྡན་གྱི་གང་ཟག་དེ་གང་དུ་སྐྱེ་བའི་ས་དེས་
： 42

ཀུན་མཁྱེན་དགེ་འདུན་ཉི་ཤུའི།
བསྡུས་པར་ཁས་ལེན་པའི་ཕྱིར།དང་པོ་གྲུབ་སྟེ།གང་དུ་སྐྱེས་པ་དེ་
ཡིའོ།།ཞེས་གསུངས་པའི་ཕྱིར།གཉིས་པ་གྲུབ་སྟེ།ལས་ཉོན་གྱི་དཔང་
གིས་གང་དང་གང་དུ་སྐྱེ་བ་ལེན་པ་དེའི་ཚེ་ན།རང་གང་དུ་སྐྱེ་བ་ལེན་
པའི་ས་དེའི་ཉོན་མོངས་མངོན་གྱུར་པའི་དབང་གིས་ས་དེར་སྐྱེ་བ་
ལེན་པའི་ཕྱིར་ཏེ།མཛོད་ལས།རང་གི་ས་པའི་ཉོན་མོངས་ཀུན།།ཞེས་
པ་དང་།གསེར་འཕྲེང་ལས།དེས་ན་ངེས་པའི་དོན་དུ་ན་གོང་མའི་
སེམས་ཐོབ་ཀྱང་།ཞེས་གསུངས་པའི་ཕྱིར།གཞན་ཡང་།མཐོང་ལམ་གྱི་
སྔ་རོལ་ དུ་ ཞི་ རགས་ ཀྱི་རྣམ་ པ་ ཅན་གྱི་འཇིག་རྟེན་པའི་ལམ་ གྱི་
འདོད་པ་ལ་ཁམས་མཆོག་ཏུ་ལྟ་བའི་སྲེད་པ་མངོན་གྱུར་པ་ཆུང་འབྲི
ང་ཆེན་ པོ་ གསུམ་ གསུམ་ སྟེ་དགུར་ཕྱེ་བའི་ དྲུག་ པ་ མན་ཆད་ལ་
ཆགས་བྲལ་བྱས་པ་ཡོད་པ་ནས། ཅི་ཡང་མེད་མན་ཆད་ལ་མཆོག་ཏུ་
ལྟ་བའི་སྲེད་པ་མངོན་གྱུར་པ་ལ་ཆགས་བྲལ་བྱས་པའི་བར་ཡོད་པ་
དེ་ཆགས་བྲལ་སྔོན་སོང་གི་དོན་ཡིན་ཏེ།གསེར་འཕྲེ ང་ལས།འོན་
ཀྱང་ཞིབ་ཏུ་དཔྱད་ན་བྱིས་པས་ཞི་རགས་སུ་སྒོམ་པའི་ལམ་གྱིས་
འདོད་པའི་སྒོམ་སྤང་ཉོན་མོངས་མངོན་གྱུར་ཀྱང་མ་ལུས་པར་སྤོང་
མི་ནུས་ཏེ།འདོད་པའི་རྟེན་ཅན་གྱི་ཉོན་ཡིད་འཕགས་ལམ་མ་ཐོབ་
བར་དུ་ལྡོག་པ་མི་སྲིད་ལ་ཞེས་སོགས་དང་རིགས་པ་འདིས་ས་ལྷག་
མ་རྣམས་ལ་ཡང་ཤེས་པར་བྱ་ལ།དེའི་སྟེང་ནས་ཐོད་རྒལ་པའི་དགེ་
འདུན་གྱི་སྤངས་པ་ལ་ཡང་ཞིབ་ཆ་གདོན་པར་བྱའོ།།ཞེས་གསུངས་
པའི་ཕྱིར།། ༈ །། གསུམ་པ་ ཅིག་ཆར་བ་བཤད་པ་ལ།བཤད་
• 43 •

ཀུན་མཁྱེན་དགེ་འདུན་ཉི་ཤུའི།
བྱའི་ལུང་འགོད་པ་དང་།ལུང་གི་དོན་བཤད་པ་གཉིས་ལས།དང་པོ་
ནིཀུན་བཏུས་ལས།ཅིག་ཆར་ངེས་པར་འབྱིན་པ་གང་ཞེ་ན།བདེན་
པ་རྣམས་མངོན་པར་རྟོགས་པར་བྱས་ནས་མི་ལྕོགས་མེད་པ་ལ་
བརྟེན་ཏེ་འཇིག་རྟེན་ལས་འདས་པའི་ལམ་གྱིས་ཁམས་གསུམ་ན་
སྤྱོད་པའི་ཉོན་མོངས་པ་རྣམས་རྣམ་པས་ཅིག་ཆར་དུ་སྤོང་སྟེ།འདི་
ནི་རྒྱུན་དུ་ཞུགས་པའི་འབྲས་བུ་དང་དགྲ་བཅོམ་པའི་འབྲས་བུ་སྟེ་
འབྲས་བུ་གཉིས་ལ་གདགས་སོ།།ཕལ་ཆེར་ནི་མཐོང་བའི་ཆོས་སམ་
འཆི་བའི་དུས་ཀྱི་ཚེ་ཀུན་ཤེས་པ་ཉིད་ཐོབ་པར་བྱེད་དོ།།གལ་ཏེ་མི་
བྱེད་ནའམ་སྨོན་ལམ་གྱི་སྟོབས་ཅན་ཡིན་པས་སྨོན་ལམ་གྱི་དབང་
གིས་འདོད་པའི་ཁམས་ཉིད་དུ་ སྐྱེས་ཏེ་སངས་རྒྱས་འབྱུ ང་བ་
མེད་ན་རང་རྒྱལ་བར་འགྱུར་རོ།།ཞེས་གསུངས།ལུང་འདི་ཡང་དོན་
ཚན་གཉིས་སུ་འདུས་ཏེ།དྲི་བ་དང་ལན་གཉིས་སུ་འདུ་བའི་ཕྱིར།
དང་བོ་ནི། རྒྱལ་ བའི་གསུང་ རབ་ལས་ སྤང་བྱ་ ཅིག་ཆར་ བ་ཞེས་
བཤད་ན།དེའི་ངོ་བོ་དང་དབྱེ་བ་སོགས་ཇི་ལྟ་བུ་ཡིན་ཞེས་དྲི་བ་དེ་
སྟོན་པར་ བྱེད་ པ་ ལ། ཅིག་ ཆར་ ངེས་ པར་ འབྱིན་ པ་ གང་ ཞེ་ ན་
གསུངས།དེའི་ལན་སྟོན་པར་བྱེད་པ་ལ།བདེན་པ་རྣམས་མངོན་པར་
རྟོགས་བྱས་ནས་ཞེས་སོགས་གསུངས།ལན་གྱི་གཞུང་འདི་ཡང་དོན་
དྲུག་ཏུ་འདི་ བ་ཡིན་ཏེ། སྤང་བྱ་ ཅིག་ ཆར་ བའི་ རྒྱུད་ཞུགས་ཀྱིས་
མཚམས་བཤད་པ།དེ་སེམས་རྟེན་གང་ལ་བརྟེན་ནས་དངོས་སུ་ཐོབ་
ཚུལ་བཤད་པ།ལམ་གང་ལ་བརྟེན་ནས་དངོས་སུ་ཐོབ་ཚུལ་བཤད་པ།
， 44 •

ཀུན་མཁྱེན་དགེ་འདུན་ཉི་ཤུའི།།
སྤང་བྱ་སྤོང་ཚུལ་གྱི་ཁྱབ་པར་བཤད་པ།སྤང་ཅིག་ཆར་བ་དེ་འབྲལ་
བུ་བཞིའི་ནང་ནས་གང་ལ་འཇོག་ཚུལ་བཤད་པ།འབྲས་བུ་མངོན་དུ་
བྱེད་ཚུལ་བཤད་པ་དང་དྲུག་ཏུ་འདི་བའི་ཕྱིར།དང་པོ་ནི།དེའི་མ་
མཐའི་ས་མཚམས་ ཡོད་དེ།ཉན་ ཐོས་ ཀྱི་བདེན་ པ་ མངོན་རྟོགས་
མཐོང་ལམ་ནས་འཇོག་པའི་ཕྱིར།ཞེས་འཆད་པར་བདེན་པ་རྣམས་
མངོན་པར་རྟོགས་པར་བྱས་ནས་ཞེས་གསུངས།གཉིས་པ་ཡོད་དེ།
བསམ་གཏན་དང་པོའི་ཉེར་བསྡོགས་མི་ལྕོགས་མེད་པ་ལ་བརྟེན་
ནས་དངོས་སུ་ཐོབ་པའི་ཕྱིར།ཞེས་འཆད་པར།མི་ལྕོགས་མེད་པ་ལ་
བརྟེན་ཏེ་ཞེས་གསུངས།གསུམ་པ་ཡོད་དེ།འཇིག་རྟེན་ལས་འདས་
པའི་ལམ་ལ་བརྟེན་ནས་དངོས་སུ་ཐོབ་པའི་ཕྱིར།ཞེས་འཆད་པར། །
འཇིག་རྟེན་ལས་འདས་པའི་ལམ་གྱིས་ཞེས་གསུངས།བཞི་བ་ཡོད་དེ།
ཁམས་གསུམ་གྱི་སྒོམ་སྤང་ཉོན་མྱངས་ཆེན་པོ་གསུམ་ཅིག་ཆར་སྤོང་།
དེ་རྗེས་འབྲིང་གསུམ་དང་།དེ་རྗེས་ཆུང་ངུ་གསུམ་ཅིག་ཆར་དུ་སྤོང་
བའི་ཕྱིར།ཞེས་འཆད་པར།ཁམས་གསུམ་ན་སྤྱོད་པའི་ཉོན་མོངས་པ་
རྣམས་རྣམ་པས་ཅིག་ཆར་དུ་སྤོང་སྟེ་ཞེས་གསུངས། ལྔ་པ་ཡོད་དེ།དེ་
འདྲ་བ་དེ་རྒྱུན་ཞུགས་འབྲས་གནས་དང་།དགྲ་བཅོམ་འབྲས་གནས་
གཉིས་ལ་འཇོག་པའི་ཕྱིར།ཞེས་འཆད་པར།འདི་ནི་རྒྱུན་དུ་ཞུགས་
པའི་འབྲས་བུ་དང་།དགྲ་བཅོམ་པའི་འབྲས་བུ་སྟེ་འབྲས་བུ་གཉིས་
ལ་གདགས་སོ།།ཞེས་གསུངས།དྲུག་པ་ཡོད་དེ།སྤང་བྱ་ཅིག་ཆར་བའི་
རྒྱུན་ཞུགས་དབང་རྣོན་རྣམས་ཀྱིས་མཐོང་ལམ་ཐོབ་པའི་ཚེ་སྟོད་ལ་
： 45 .

ཀུན་མཁྱེན་དགེ་འདུན་ཉི་ཤུའི།
དགྲ་བཅོམ་པའི་འབྲས་བུ་མངོན་དུ་བྱེད་ཅེས་སོགས་སྔར་ལྟར་ཡིན་
པའི་ཕྱིར།ཞེས་འཆད་པར།དེ་ལ་ཕལ་ཆེར་ནི་ཞེས་སོགས་གསུངས།
སྤང་བྱ་རིམ་གྱིས་པའི་ཞུགས་པ་ཞེས་པའི་ཚིག་གི་ཟླས་དྲངས་པའི་
ཞུགས་པ་དེ།སྤང་བྱ་ཅིག་ཆར་བའི་ཞུགས་པའི་མཚན་ཉིད།དེས་
འབྲས་གནས་ལ་རིགས་བསྒྲེའོ།།སྤང་བྱ་ཅིག་ཆར་བ་ལ་དབྱེ་ན།སྤང་
བྱ་ཅིག་ཆར་བའི་རྒྱུན་ཞུགས་ཞུགས་འབྲས་གཉིས་དང་།དགྲ་བཅོམ་
ཞུགས་འབྲས་གཉིས་ཏེ་བཞི་ཡོད།ཁམས་གསུམ་གྱི་སྒོམ་སྤང་ཉོན་
མོངས་ཆུང་ངུ་གསུམ་ཅིག་ཆར་དུ་སྤོང་བར་ངེས་པའི་རྒྱུན་ཞུགས་ཀྱི་
འབྲས་བུ་ཐོབ་པའི་ཕྱིར་དུ་དངོས་སུ་བརྩོན་བཞིན་པའི་ཆ་ནས་
བཞག་པའི་རྒྱུན་ཞུགས་ཞུགས་པ་དེ།སྤང་བྱ་ཅིག་ཆར་བའི་ རྒྱུན་
ཞུགས་ཞུགས་པའི་མཚན་ཉིད། ས་མཚམས་མ་མཐའ་ཉན་ཐོས་ཀྱི་
སྦྱོར་ལམ་སྟན་གཅིག་ནས་ཡ་མཐའ་ཉན་ཐོས་ཀྱི་མཐོང་ལམ་བར་
ཆད་མེད་ལམ་གྱི་བར་དུ་ཡོད།ཁམས་གསུམ་གྱི་སྒོམ་སྤང་ཉོན་མོངས་
ཆུང་དུ་གསུམ་ཅིག་ཆར་དུ་སྤངས་པའི་དགྲ་བཅོམ་པའི་འབྲས་བུ་
ཐོབ་ཕྱིར་དུ་དངོས་སུ་བརྩོན་བཞིན་པའི་ཆ་ནས་བཞག་པའི་དགྲ་
བཅོམ་ཞུགས་པ་དེ།སྤང་བྱ་ཅིག་ཆར་བའི་དགྲ་བཅོམ་ཞུགས་པའི་
མཚན་ཉིད།ས་མཚམས་ཉན་ཐོས་ཀྱི་མཐོང་ལམ་རྣམ་གྲོལ་ལམ་ནས་
སྲིད་ཉོན་དགུ་པའི་དངོས་གཉེན་བར་ཆད་མེད་ལམ་གྱི་བར་དུ་ཡོད།
དེ་ལྟར་སྤངས་པའི་ཆ་ནས་བཞག་པའི་དགྲ་བཅོམ་འབྲས་གནས་དེ་
སྤང་བྱ་ཅིག་ཆར་བའི་དགྲ་བཅོམ་འབྲས་གནས་ཀྱི་མཚན་ཉིད།ས་
: 46 .

ཀུན་མཁྱེན་དགེ་འདུན་ཉི་ཤུའི།
མཚམས་ཉན་ཐོས་ཀྱི་མི་སློབ་ལམ་ཁོ་ནན་ཡོད།དེ་ལ་ཁོ་ན་རེ།སྤང་བྱ་
ཅིག་ཆར་བའི་རྒྱུན་ཞུགས་འབྲས་གནས་ཁྱད་པར་ཆོས་ཅན།སྤང་བྱ་
རིམ་གྱིས་པའི་ཞུགས་པ་ཞེས་པའི་ཚིག་གི་ཟླས་དྲངས་པའི་ཞུགས་པ་
ཡིན་པར་ཐལ།སྤང་བྱ་ཅིག་ཆར་བའི་ཞུགས་པ་ཡིན་པའི་ཕྱིར་ཏེ།
ཆོས་ཅན་དེའི་ཕྱིར།འདོད་ན།མ་ཡིན་པར་ཐལ།སྤང་བྱ་རིམ་གྱིས་
པའི་འབྲས་གནས་ཞེས་པའི་ཚིག་གི་ཟླས་དྲངས་པའི་འབྲས་གནས་
ཡིན་པའི་ཕྱིར་ན་མ་ཁྱབ། རྟགས་ གྲུབ་ སྟེ། སྤང་བྱ་ཅིག་ཆར་བའི་
འབྲས་གནས་ཡིན་པའི་ཕྱིར།། ། ། བཞི་པ་རིམ་གྱིས་པ་བཤད་པ་ལ།
རྒྱུན་ཞུགས་ཞུགས་འབྲས་བཤད་པ།ཕྱིར་འོང་ཞུགས་འབྲས་བཤད་
པ།ཕྱིར་མི་འོང་ཞུགས་འབྲས་བཤད་པ།དགྲ་བཅོམ་ཞུགས་འབྲས་
བཤད་པ།བསམ་གཏན་སྤེལ་སྒོམ་བཤད་པ་དང་ལྔ་ལས།དང་པོ་ལ།
རྒྱུན་ཞུགས་ཞུགས་པ་བཤད་པ།རྒྱུན་ཞུགས་འབྲས་གནས་བཤད་པ་
གཉིས་ལས།དང་པོ་འཆད་པར།དད་པ་དང་ཆོས་ཀྱི་རྗེས་སུ་འབྲང་
བའི་བྱེ་བྲག་གིས་འབྲས་བུ་དང་པོ་ལ་ཞུགས་པ་རྣམ་པ་གཉིས།ཞེས་
པའི་གཞུང་འདི་བྱུང་།འདིའི་སྐབས་སུ་སྦྱོར་བ་དང་།མཐའ་དཔྱད་
པ་གཉིས་ལས།དང་པོ་ནི།སྐབས་འདིར་བསྟན་གྱི་ཐེག་ཆེན་གྱི་མཐོང་
ལམ་ཆོས་བཟོད་བར་ཆད་མེད་ལམ་ལ་གནས་པའི་བྱང་སེམས་ཆོས་
ཅནཁྱོད་ལ་དབང་པོའི་སྒོ་ནས་དབྱེ་ན་གཉིས་ཡོད་དེ།རྒྱུན་ཞུགས་
ཞུགས་པ་དབང་རྟུལ་གྱི་མིང་ཅན་གྱི་ཐེག་ཆེན་གྱི་མཐོང་ལམ་ཆོས་
བཟོད་བར་ཆད་མེད་ལམ་ལ་གནས་པའི་སེམས་དཔའ་གཅིག དེ་
• 47 •

ཀུན་མཁྱེན་དགེ་འདུན་ཉི་ཤུའི། །
དབང་རྣོན་གྱི་མིང་ ཅན་ གྱི་དེ་འདྲའི་ སེམས་ དཔའ་ གཅིག་ དང་
གཉིས་ཡོད་པའི་ཕྱིར་ཏེ།འདིར་བསྟན་རྒྱུན་ཞུགས་ཞུགས་པ་དེ་ལ་
དབང་པོ་རྣོ་རྟུལ་གཉིས་ཡོད་པའི་ཕྱིར།གཉིས་པ་མཐའ་དཔྱད་པ་ལ་
དགག་བཞག་སྤང་གསུམ།དང་པོ་ལ།མཚན་ཉིད་ལ་དཔྱད་པ་དང༌།
ས་མཚམས་ལ་དཔྱད་པ་གཉིས་ལས།དང་པོ་ནི།ཁ་ཅིག།ཀུན་སྦྱོར་
གསུམ་སྤངས་པས་རབ་ཏུ་ཕྱེ་བའི་དགེ་སྦྱོར་ཚུལ་གྱི་འབྲས་བུ་ཐོབ་
ཕྱིར་དུ་དངོས་སུ་བརྩོན་བཞིན་པའི་ཆ་ནས་བཞག་པའི་ཞུགས་པ་དེ།
རྒྱུན་ཞུགས་ ཞུགས་ པའི་ མཚན་ ཉིད་ ཟེར་ན། རྒྱུན་ཞུགས་ འབྲས་
གནས་ཡིན་ན།ཀུན་སྦྱོར་གསུམ་སྤངས་པས་ཁྱབ་པར་ཐལ།མཚན་
ཉིད་འཐད་ པའི་ ཕྱིར། འདོད་ ན། དེ་ ཡིན་ ན། བདེན་ འཛིན་ ཀུན་
བཏགས་སྤངས་པས་ཁྱབ་པར་ཐལ་ལོ།འདོདམི་ནུས་ཏེ།དེ་ཡིན་ན།
བདེན་འཛིན་གཅིགཀྱང་མ་སྤངས་པས་ཁྱབ་པའི་ཕྱིར།མ་གྲུབ་ན།དེ་
ཆོས་ཅན་ཁྱོད་ཡིན་ན།བདེན་འཛིན་གཅིག་ཀྱང་མ་སྤངས་པས་ཁྱབ་
པར་ཐལ།ཁྱོད་ཐེག་དམན་གང་ཟག་ཡིན་པའི་ཕྱིར།གཉིས་པ་ ས་
མཚམས་ལ། ཁ་ཅིག།རྒྱུན་ཞུགསཞུགས་པའི་ས་མཚམས་ཉན་ཐོས་ཀྱི་
མཐོང་ལམ་བར་ཆད་མེད་ལམ་ཁོ་ནར་འཇོག་ཟེར་ན།དེ་མི་འཐད་
དེ།དེའི་མ་མཐའི་ས་མཚམས་ཉན་ཐོས་ཀྱི་སྦྱོར་ལམ་སྟན་གཅིག་ནས་
ཡ་མཐའ་ཉན་ཐོས་ཀྱི་མཐོང་ལམ་བར་ཆད་མེད་ལམ་གྱི་བར་དུ་
འཇོག་པའི་ཕྱིར།བློ་གསལ་བགྲོད་པའི་ཐེན་སྐས་ལས།འདོད་ཉོན་
དྲུག་པ་མ་སྤང་བར།སྦྱོར་ལམ་སྟན་གཅིག་ནས་བཟུང་སྟེ།ལམ་ལ་
， 48 .

ཀུན་མཁྱེན་དགེ་འདུན་ཉི་ཤུའི།
རྗེས་བཟོད་བར་དག་ཏུ།།གནས་པ་དེ་ནི་རྒྱུན་ཞུགས་ཞུགས།།ཞེས་པ་
དང་ཀུན་བཏུས་ལས་ཀྱང་།རྒྱུན་དུ་ཞུགས་པའི་འབྲས་བུ་ལ་ཞུགས་
པ་གང་ཞེ་ན།གང་ངེས་པར་འབྱེད་པའི་ཆ་དང་མཐུན་པ་ལ་གནས་
པ་དང་མཐོང་བའི་ལམ་གྱི་སེམས་ཀྱི་སྐད་ཅིག་མ་དང་པོ་བཅོ་ལྔ་ལ་
གནས་བའི་གང་ཟག་གོ།ཞེས་དང་།འགྲེལ་པ་རྒྱལ་སྲས་མ་ལས།རྒྱུན་
དུ་ཞུགས་པའི་འབྲས་བུ་ལ་ཞུགས་པ་གང་ཞེ་ན།དེས་པར་འབྱེད་
པའི་ཆ་དང་མཐུན་པ་སྟན་གཅིག་པ་ནས་བཟུང་སྟེ།དང་པོའི་འབྲས་
བུ་མ་ཐོབ་པའི་བར་དུའོ།ཞེས་གསུངས་པའི་ཕྱིར།གཞན་ཡང་ངེད་ཀྱི་
དམ་བཅའ་འཐད་པར་ཐལ།རྒྱུན་ཞུགས་ཞུགས་པ་དང་སོ་སྐྱའི་གཞི་
མཐུན་ཡོད་པའི་ཕྱིར་ཏེ།སྲིད་པ་ལན་བདུན་པ་པ་དང་སོ་སྐྱེའི་གཞི་
མཐུན་ཡོད་པའི་ཕྱིར་ཏེ། བློ་གསལ་བགྲོད་པའི་ཐེམ་སྐས་ལས།ལན་
བདུན་པ་ལ་སྐྱེ་འཕགས་གཉིས།།འཕགས་པ་ལ་ཡང་ངེས་མ་ངེས།
ཞེས་གསུངས་པའི་ཕྱིར།གཞན་ཡང་དེའི་ཡ་མཐའ་མ་མཐའ་གཉིས་
ཀ་འཐད་དེ།རྣམ་བཤད་ལས།ས་མཚམས་སྦྱོར་ལམ་སྟན་གཅིག་པ་
ནས་རྒྱུན་ཞུགས་ཀྱི་འབྲས་བུས་བསྡུས་པའི་རྣམ་གྲོལ་ལམ་མ་ཐོབ་པ་
ཚུན་ཆད་དོ།།ཞེས་གསུངས་པའི་ཕྱིར།གཞན་ཡང་དེའི་མ་མཐའི་ས་
མཚམས་འཐད་དེ།རྒྱུན་ཞུགས་ཞུགས་པའི་མིང་ཅན་གྱི་བྱང་སེམས་
ཀྱི་མ་མཐའི་ས་མཚམས་ཐེག་ཆེན་གྱི་སྦྱོར་ལམ་ནས་འཇོག་པའི་ཕྱིར་
ཏེ།མདོ་ལས་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་
ཀྱི་ཕ་རོལ་ཏུ་ཕྱིན་པ་ལ་གནས་པའི་བྱང་ཆེན་གང་ནས་ཤི་འཕོས་ཏེ་
， 49 •

ཀུན་མཁྱེན་དགེ་འདུན་ཉི་ཤུའི། །
འདིར་སྐྱེས་པ་ལགས་འདི་ནས་ཤི་འཕོས་ནས་གང་དུ་སྐྱེ་བར་འགྱུར་
བ་ལགས།ཞེས་པའི་ཐད་ཀྱི་ཉི་ཁྲི་དག་ལྡན་ལས།ཤེས་རབ་ཀྱི་ཕ་རོལ་
ཏུ་ཕྱིན་པ་ལ་གནས་པ་ཞེས་བྱ་བ་ནི་ངེས་པར་འབྱེད་པའི་ཆ་དང་
མཐུན་པ་ལ་སོགས་པས་སོ།།ཞེས་གསུངས་པའི་ཕྱིར།དེ་ལ་ཁོ་ན་རེ།
རྒྱུན་ཞུགས་ཞུགས་པའི་ས་མཚམས་མ་མཐའ་དེ་མི་འཐད་པར་ཐལ།
དེ་ཡིན་ན།འཕགས་ པ་ ཡིན་དགོས་ པའི་ཕྱིར་ཏེ།དེ་ཡིན་ན།དགྲ་
བཅོམ་འབྲས་གནས་ནས་མར་བགྲང་བའི་འཕགས་པ་བརྒྱད་པ་
ཡིན་དགོས་པའི་ཕྱིརཏེ།འཇུག་པ་ལས།འདི་ནི་འཕགས་པ་བརྒྱད་པ་
ཇི་ལྟ་དེ་ལྟར་ཉེ་བར་བསྟེན།།ཞེས་གསུངས་པའི་ ཕྱིར་ན་མ་ཁྱབ་སྟེ།
དེ་ལྟར་བགྲངས་པའི་འཕགས་པ་བརྒྱད་པ་དང་རྒྱུན་ཞུགས་ཞུགས་
པའི་གཞི་མཐུན་ཡོད་པ་དེ་ལུང་དེའི་དོན་ཡིན་པའི་ཕྱིར།ཡང་ཁོ་ན་
རེ་དེའི་མ་མཐའ་དེ་ནས་འཇོག་པ་མི་འཐད་པར་ཐལ།དེའི་མིང་
ཅན་གྱི་བྱང་སེམས་ཀྱི་མ་མཐའ་ཐེག་ཆེན་གྱི་སྦྱོར་ལམ་ནས་འཇོག་
པ་མི་འཐད་པའི་ཕྱིར་ཏེ།དེ་ཡིན་ན།འཕགས་པ་ཡིན་དགོས་པའི་
ཕྱིར་ཏེ།འདིར་བསྟན་མཚོན་བྱ་དོན་གྱི་དགེ་འདུན་ཡིན་ན་འཕགས་
པ་ཡིན་དགོས་པའི་ཕྱིར།དེར་ཐལ།འགྲེལ་པ་ལས།བྱང་ཆུབ་སེམས་
དཔའ་འཕགས་པ་སློབ་པ་ཕྱིར་མི་ལྡོག་པ་རྣམས་ལ་སྐྱེ་བ་མེད་པ་
ཉིད་དུ་འཇུག་པར་བྱའོ།ཞེས་གསུངས་པའི་ཕྱིར་ན་མ་ཁྱབ་སྟེ།སྐབས་
འདིར་དངོས་བསྟན་བསྟན་བྱའི་གཙོ་བོར་གྱུར་པའི་མཚོན་བྱ་དོན་
གྱི་དགེ་འདུན་ཡིན་ན།འཕགས་པ་ཡིན་པས་ཁྱབ་པ་ལུང་དེའི་དོན་

ཀུན་མཁྱེན་དགེ་འདུན་ཉི་ཤུའི།
ཡིན་པའི་ཕྱིར།ཡང་ཁོ་ན་རེ།རྒྱུན་ཞུགས་ཞུགས་པ་ཡིན་ན།ཉན་ཐོས་
ཀྱི་མཐོང་ལམ་བར་ཆད་མེད་ལམ་པ་ཡིན་དགོས་པར་ཐལ།དེའི་མིང་
ཅན་གྱི་བྱང་སེམས་ཡིན་ན།ཐེག་ཆེན་མཐོང་ལམ་བར་ཆད་མེད་ལམ་
པ་ཡིན་དགོས་པའི་ཕྱིར་ཏེ།རྣམ་བཤད་ལས།སྐབས་གཉིས་པ་ནས་
འཆད་པར་འགྱུར་བའི་ལམ་ཤེས་པ་ཉིད་ཀྱིས་བསྡུས་པ་མཐོང་བའི་
ལམ་སྐད་ཅིག་མ་བཅུ་དྲུག་ཏུ་ཕྱེ་བའི་བཟོད་པ་བརྒྱད་ཀྱི་ངོ་བོ་ཆོས་
བཟོད་བར་ཆད་མེད་ལམ་ལ་བརྟེན་ནས་གནས་པའི་སེམས་དཔའ་
ཆོས་ཅན་ཁྱོད་ལ་འབྲས་བུ་དང་པོ་ལ་ཞུགས་པའི་མིང་ཅན་རྣམ་པ་
གཉིས་སོ།།ཞེས་གསུངས་པའི་ཕྱིར་ན་མ་ཁྱབ་སྟེ།སྐབས་འདིར་དངོས་
བསྟན་བསྟན་བྱའི་གཙོ་བོར་གྱུར་པའི་རྒྱུན་ཞུགས་ཞུགས་པའི་མིང་
ཅན་གྱི་བྱང་སེམས་ཡིན་ན།ཐེག་ཆེན་མཐོང་ལམ་བར་ཆད་མེད་ལམ་
པ་ཡིན་པས་ཁྱབ་པ་དེ་ལུང་དེའི་དོན་ཡིན་པའི་ཕྱིར།དེ་ལ་ཁོ་ན་རེ།
ཉན་ཐོས་ཀྱི་སྦྱོར་ལམ་སྟན་གཅིག་ལ་གནས་པའི་རྒྱུན་ཞུགས་ཞུགས་
པ་ཆོས་ཅན། ཞུགས་གནས་བརྒྱད་པོ་གང་རུང་ཡིན་པར་ཐལ།རྒྱུན་
ཞུགས་ཞུགས་པ་ཡིན་པའི་ཕྱིར།འདོད་ན།ཁྱོད་འདིའི་དགེ་འདུན་གྱི་
གཙོ་བོ་ཡིན་པར་ཐལ།འདོད་པའི་ཕྱིར།འདོད་ན།དེ་ཆོས་ཅན།ཁྱོད་
འཕགས་པ་ཡིན་པར་ཐལ།འདོད་པའི་ཕྱིར་ན་མ་ཁྱབ།ཡང་ཁོ་ན་རེ།
རྣམ་གྲོལ་ལམ་ཐོབ་མ་མྱོང་བའི་འབྲས་གནས་ཡོད་པར་ཐལ།བར་
ཆད་མེད་ལམ་ཐོབ་མ་མྱོང་བའི་ཞུགས་པ་ཡོད་པའི་ཕྱིར་ན་མ་ཁྱབ།
ཡང་ཁོ་ན་རེ།འདིར་བསྟན་མཚོན་བྱ་དོན་གྱི་དགེ་འདུན་ཡིན་ན།
• 51 .

ཀུན་མཁྱེན་དགེ་འདུན་ཉི་ཤུའི།
འཕགས་པ་ཡིན་དགོས་པར་ཐལ།དབང་པོ་རྟུལ་དང་རྣོན་པོ་དག།
ཅེས་པའི་གཞུང་འདིའི་བསྟན་བྱའི་གཙོ་བོར་གྱུར་པའི་མཚོན་བྱ་
དོན་གྱི་དགེ་འདུན་ཡིན་ན།བྱང་འཕགས་ཡིན་དགོས་པའི་ཕྱིར་ཏེ། །
དེའི་དངོས་བསྟན་བསྟན་བྱའི་གཙོ་བོ་ལ་དེའི་ཕྱིར་ན་མ་ཁྱབ།འདོད་
ནགཞུང་དེའི་བསྟན་བྱའི་གཙོ་བོའི་མཚོན་བྱ་དོན་གྱི་དགེ་འདུན་ན།
གཞུང་དེའི་དངོས་བསྟན་བསྟན་བྱའི་གཙོ་བོའི་མཚོན་བྱ་དོན་གྱི་
དགེ་འདུན་ཡིན་དགོས་པར་ཐལ།ཁྱོད་ཀྱི་ཁྱབ་འབྲེལ་འཐད་པའི་
ཕྱིར།འདོད་ན།རིགས་ནས་རིགས་ཞེས་པའི་གཞུང་གི་བསྟན་བྱའི་
གཙོ་བོ་ལ་དེ་ལྟར་དགོས་པར་ཐལ་ལོ།།འདོད་ན།རྒྱུན་ཞུགས་འབྲས་
གནས་ཙམ་པོ་བའི་མིང་ཅན་གྱི་བྱང་སེམས་ཆོས་ཅན།དེར་ཐལ།དེའི་
ཕྱིར།གཞུང་དེའི་ ཤུགས་ བསྟན་ བསྟན་ བྱའི་ གཙོ་ བོར་ གྱུར་ པའི་
མཚོན་བྱ་དོན་གྱི་དགེ་འདུན་ཡིན་པའི་ཕྱིར་ཏེ།དེ་གཞུང་དེའི་ཤུགས་
བསྟན་བསྟན་བྱའི་གཙོ་བོ་དང་།རྒྱུན་ཞུགས་འབྲས་གནས་ཙམ་པོ་བ་
དེ་གཞུང་དེའི་ཤུགས་བསྟན་ཕལ་བ་ཡིན་པའི་ཁྱད་པར་འཐད་པའི་
ཕྱིར།རྩ་བར་འདོད་མི་ནུས་ཏེ།གཞུང་དེའི་དངོས་བསྟན་བསྟན་བྱའི་
གཙོ་བོར་གྱུར་པའི་དགེ་འདུན་ཡིན་ན།རྒྱུན་ཞུགས་འབྲས་གནས་
ཁྱད་པར་ཅན་གྱི་མིང་ཅན་གྱི་བྱང་སེམས་ཡིན་དགོས་པའི་ཕྱིར་ཏེ།
དེ་ཡིན་ན།རྒྱུན་ཞུགས་འབྲས་གནས་ཁྱད་པར་ཅན་ལྷ་མིའི་རིགས་
ནས་རིགས་སྐྱེས་ གཉིས་ཀྱི་མིང་ ཅན་ གྱི་བྱང་ཆུབ་ སེམས་ དཔའ་
གཉིས་པོ་གང་རུང་ཡིན་དགོས་པའི་ཕྱིར་ཏེ།གཞུང་དེས་དེ་འདྲའི་
· 52 .

ཀུན་མཁྱེན་དགེ་འདུན་ཉི་ཤུའི།
བྱང་སེམས་གཉིས་པོ་དངོས་བསྟན་བསྟན་བྱའི་གཙོ་བོར་བྱས་ནས་
བསྟན།དེ་འདྲའི་འབྲས་གནས་གཉིས་པོ་དངོས་བསྟན་ ཕལ་བའི་
ཚུལ་དུ་བསྟན་པའི་ཕྱིར།གཞན་ཡང་ བར་ཆད་ གཅིག་ ཅེས་ པའི་
གཞུང་གི་བསྟན་བྱའི་གཙོ་བོ་ལ་དེ་ལྟར་དགོས་པར་ཐལ།དམ་བཅའ་
འཐད་པའི་ཕྱིར།འདོད་ན།ཕྱིར་འོང་འབྲས་གནས་ཙམ་པོ་བའི་མིང་
ཅན་གྱི་བྱང་སེམས་ཆོས་ཅན།དེར་ཐལ།དེའི་ཕྱིར།རྟགས་གསལ་གོང་
བཞིན།འདོད་མི་ནུས་ཏེ།གཞུང་དེའི་དངོས་བསྟན་བསྟན་བྱའི་གཙོ་
བོར་གྱུར་པའི་མཚོན་བྱ་དོན་གྱི་དགེ་འདུན་ཡིན་ན།ཕྱིར་འོང་འབྲས་
གནས་ཁྱད་པར་ཅན་གྱི་མིང་ཅན་གྱི་བྱང་ཆུབ་སེམས་དཔའ་ཡིན་
དགོས་པའི་ཕྱིར་ཏེ།གཞུང་དེས་དེ་འདྲའི་མིང་ཅན་གྱི་བྱང་སེམས་དེ་
དངོས་བསྟན་ བསྟན་ བྱའི་ གཙོ་བོར་ བྱས་ ནས་ བསྟན། ཕྱིར་འོང་
འབྲས་ནས་ཁྱད་པར་ཅན་དེ་དངོས་བསྟན་ཕལ་བའི་ཚུལ་དུ་བྱས་
ནས་བསྟན་པའི་ཕྱིར།གཞན་ཡང་།བསེ་རུ་དང་།ཞེས་པའི་གཞུང་གི་
བསྟན་བྱའི་གཙོ་བོ་ལ་དེ་ལྟར་དགོས་པར་ཐལ།དམ་བཅའ་འཐད་
པའི་ཕྱིར།འདོད་ན།དགྲ་བཅོམ་ཞུགས་པའི་མིང་ཅན་གྱི་བྱང་སེམས་
ཆོས་ཅན།དེར་ཐལ།དེའི་ཕྱིར་ཏེ།དེའི་ཤུགས་བསྟན་བསྟན་བྱའི་གཙོ་
བོར་གྱུར་པའི་མཚོན་བྱ་དོན་གྱི་དགེ་འདུན་ཡིན་པའི་ཕྱིར་ཏེ།དགྲ་
བཅོམ་ཞུགས་པ་དེ་དེའི་ཤུགས་བསྟན་ཕལ་བ་ཡིན་པའི་ཕྱིར།རྟགས་
གོང་འོག་ཐམས་ཅད་གྲུབ་སྟེ།རྣམ་བཤད་ལས།གཞུང་གི་དངོས་སུ་
ཟིན་པ་བཅུ་བདུན་དང་།གསུམ་ཁ་བསྐངས་ནས་ཉི་ཤུར་མཛད་དོ།།

ཀུན་མཁྱེན་དགེ་འདུན་ཉི་ཤུའི།
ཞེས་གསུངས་པའི་ཕྱིར།འདོད་མི་ནུས། ཁ་ཅིག།དབང་པོ་རྟུལ་དང་
ཞེས་པ་ནས།བསེ་རུ་ དང་ནི་ཞེས་ པའི་བར་ གྱི་དངོས་བསྟན་གྱི་
མཚོན་བྱ་དོན་གྱི་དགེ་འདུན་ལ།ཉི་ཤུའོ།།ཞེས་པའི་དངོས་བསྟན་གྱི་
གྲངས་མ་ཚང་བར་ཞལ།དེ་ལ་རྒྱུན་ཞུགས་འབྲས་གནས་ཙམ་པོ་བའི་
མིང་ཅན་ གྱི་བྱང་ སེམས་ སོགས་གསུམ་ མེད་ པའི་ཕྱིར།འདོད་ན།
དབང་པོ་རྟུལ་དང་ཞེས་པ་ནས།ཉི་ཤུའོ།ཞེས་པའི་བར་གྱི་གཞུང་གི་
དངོས་བསྟན་གྱི་མཚོན་བྱ་དོན་གྱི་དགེ་འདུན་ལ་ཉི་ཤུའི་གྲངས་མ་
ཚང་བར་ཐལ།འདོད་པའི་ཕྱིར་ན་མ་ཁྱབ་སྟེ།བསེ་རུ་དང་ནི་ཞེས་པ་
ཡན་ཆད་ཀྱི་དངོས་བསྟན་བཅུ་བདུན་དང་།ཤུགས་བསྟན་གསུམ་
བསྡོམས་པའི་ ཉི་ ཤུ་ པོ་ དངོས་ སུ་འཆད་པ་ལ། ཉི་ ཤུའོ།ཞེས་ པའི་
གཞུང་འདི་བྱུང་པའི་ཕྱིར།ཁ་ཅིག།མངོན་པ་གོང་འོག་གཉིས་ཀྱིས་
བཅུ་དྲུག་པ་ལམ་རྗེས་ཤེས་སྒོམ་ལམ་དུ་ཁས་ལེན་པར་མཐུན་ཟེར་
ན།དེ་མི་འཐད་པར་ཐལ།མཛོད་པས་ཁས་ལེན་ཀྱང་།ཀུན་བཏུས་
པས་དེ་ལྟར་ཁས་མི་ལེན་པའི་ཕྱིར།དང་པོ་མཛོད་པས་དེ་ལྟར་ཁས་
ལེན་ཏེ།མཛོད་པས་ཉན་ཐོས་ཀྱི་བདེན་པ་མངོན་རྟོགས་དེ་ལ་སྐད་
ཅིག་མ་བཅུ་དྲུག་ཏུ་གྲངས་ངེས་པར་ཁས་ལེན་ཅིང་།སྐད་ཅིག་མ་
དང་པོ་བཅོ་ལྔའི་ཚེ་དེ་ལ་གནས་པའི་གང་ཟག་དེ་ཞུགས་པ་དང་།
བཅུ་དྲུག་པ་ལམ་རྗེས་ཤེས་ལ་གནས་བའི་ཚེ་འཕྲས་གནས་སུ་ཁས་
ལེན་པའི་ཕྱིར།དང་པོ་གྲུབ་སྟེ།མཛོད་ལས།དེ་ལྟར་བདེན་པ་མངོན་
རྟོགས་འདི།།བཟོད་དང་ཤེས་པ་གོ་རིམ་བཞིན།།བར་ཆད་མེད་དང་
• 54 •

ཀུན་མཁྱེན་དགེ་འདུན་ཉི་ཤུའི། །
རྣམ་གྲོལ་ལམ།།ཞེས་གསུངས་པའི་ཕྱིར།དེ་ཡང་ཡིན་ཏེ།མཛོད་པས་
ཤེས་བཟོད་སྐད་ཅིག་མ་དང་པོ་བཅོ་ལྔ་པོ་མཐོང་ལམ་དང་།བཅུ་
དྲུག་པ་ལམ་རྗེས་ཤེས་སྒོམ་ལམ་དུ་ཁས་ལེན་པའི་ཕྱིར།དང་པོ་བཅོ་
ལྔའི་གནས་སྐབས་སུ་བདེན་པ་སྔར་མ་རྟོགས་པ་གསར་དུ་རྟོགས་པ་
ཡོད་པས་དེ་བཅོ་ལྔ་པོ་མཐོང་ལམ་དང་།བཅུ་དྲུག་པ་ལམ་རྗེས་ཤེས་
ཀྱི་གནས་སྐབས་སུ་བདེན་པ་སྔར་མ་རྟོགས་པ་གསར་དུ་རྟོགས་པ་
མེད་ཅིང་།མཐོང་ཟིན་རྒྱུན་ལྡན་དུ་སྒོམ་པར་བྱེད་པས་དེ་སྒོམ་ལམ་
དུ་ཁས་ལེན་པའི་ཕྱིར།དང་པོ་གྲུབ་སྟེ།དེའི་གནས་སྐབས་སུ་མཐོང་
སྤང་ཉོན་མོངས་གང་ཡང་རུང་བ་གཅིག་སྤང་བའི་འགོག་བདེན་
གསར་དུ་ཐོབ་པ་ཡོད་པར་ཁས་ལེན་པ་གང་ཞིག སྐབས་འདིར་
བདེན་པ་སྔར་མ་རྟོགས་པ་གསར་དུ་རྟོགས་པ་ཡོད་མེད་ཀྱི་དོན་དེ་
འདྲའི་འགོག་བདེན་གསར་དུ་ཐོབ་པ་ཡོད་མེད་ལ་བྱེད་རིགས་པའི་
ཕྱིརདང་པོ་གྲུབ་སྟེ།མཛོད་ལས།དེ་ལ་སྐད་ཅིག་བཅོ་ལྔ་ནི།།མ་མཐོང་
མཐོང་ ཕྱིར་ མཐོང་ བའི་ལམ།།ཞེས་ གསུངས་ པའི་ ཕྱིར། རྩ་རྟགས་
གཉིས་པ་གྲུབ་སྟེ།མཛོད་པས་རྒྱུན་ཞུགས་ཀྱི་འབྲས་བུ་ཐོབ་པ།མཐོང་
སྤང་ཉོན་མོངས་ཟད་པར་སྤངས་པ།སྒོམ་ལམ་ཐོབ་པ།བཅུ་དྲུག་པ་
ལམ་རྗེས་ཤེས་ཐོབ་པ་རྣམས་དུས་མཉམ་པར་ཁས་ལེན་པའི་ཕྱིར།
གཉིས་པ་ཀུན་བཏུས་པས་བཅུ་དྲུག་པ་ལམ་རྗེས་ཤེས་སྒོམ་ལམ་དུ་
ཁས་མི་ལེན་ཏེ་ཀུན་བཏུས་པས་ཤེས་བཟོད་སྐད་ཅིག་མ་བཅུ་དྲུག་
པོ་ཐམས་ཅད་མཐོང་ལམ་དུ་ཁས་ལེན་པའི་ཕྱིར་ཏེ།ཀུན་བཏུས་ལས།
• 55 .

ཀུན་མཁྱེན་དགེ་འདུན་ཉི་ཤུའི།
སེམས་ཀྱི་སྐད་ཅིག་བཅུ་དྲུག་པོ་འདི་ཐམས་ཅད་མཐོང་བའི་ལམ་
མོ།།ཞེས་གསུངས་པའི་ཕྱིར།ཡང་ཁ་ཅིག།མངོན་པ་གོང་འོག་གཉིས་
ཀྱིས་ཤེས་བཟོད་སྐད་ཅིག་མ་བཅུ་དྲུག་གི་གནས་སྐབས་སུ་སྤང་བྱ་
སྤོང་ཚུལ་མཐུན་པར་ཁས་ལེན་ཟེར་ན། དེ་མི་འཐད་པར་ཐལ།མཛོད་
པས།ཉན་ཐོས་ཀྱི་མཐོང་ལམ་སྡུག་བསྔལ་ཆོས་བཟོད་དེ་ཁམས་
གསུམ་ཀའི་སས་བསྡུས་ཀྱི་སྡུག་བསྔལ་མཐོང་སྤང་ཉོན་མོངས་ཀྱི་
དངོས་གཉེན་བར་ཆད་མེད་ལམ་དུ་ཁས་མི་ལེན་ཏེ་ཀུན་བཏུས་པས་
དེ་ལྟར་ཁས་ལེན་པའི་ཕྱིར།དང་པོ་གྲུབ་སྟེ།མཛོད་པས་ཉན་ཐོས་ཀྱི་
མཐོང་ལམ་སྡུག་བསྔལ་ཆོས་བཟོད་དེ་འདོད་པའི་སས་བསྡུས་ཀྱི་
སྡུག་བསྔལ་མཐོང་སྤང་ཉོན་མོངས་ཀྱི་དངོས་གཉེན་བར་ཆད་མེད་
ལམ་དང་།ཉན་ཐོས་ཀྱི་མཐོང་ལམ་སྡུག་བསྔལ་ཆོས་ཤེས་དེ། དེ་ལས་
དངོས་སུ་གྲོལ་བའི་རྣམ་གྲོལ་ལམ་དང་།ཉན་ཐོས་ཀྱི་མཐོང་ལམ་
སྡུག་བསྔལ་ རྗེས་ བཟོད་དེ་ ཁམས་ གོང་ མའི་ སས་ བསྡུས་ཀྱི་སྡུག་
བསྔལ་མཐོང་སྤང་ཉོན་མོངས་ཀྱི་དངོས་གཉེན་བར་ཆད་མེད་ལམ་
དང་།ཉན་ ཐོས་ ཀྱི་མཐོང་ལམ་ སྡུག་བསྔལ་ རྗེས་ ཤེས་ དེ་ དེ་ལས་
དངོས་སུ་གྲོལ་བའི་རྣམ་ གྲོལ་ལམ་དང་།ཉན་ཐོས་ཀྱི་མཐོང་ལམ་
ཀུན་འབྱུང་ཆོས་བཟོད་དེ་འདོད་པའི་སས་བསྡུས་ཀྱི་ཀུན་འབྱུང་
མཐོང་སྤང་ཉོན་མོངས་ཀྱི་དངོས་གཉེན་བར་ཆད་མེད་ལམ་དང་།དེ་
འདྲའི་ཀུན་འབྱུང་ཆོས་ཤེས་དེ་དེ་ལས་དངོས་སུ་གྲོལ་བའི་རྣམ་གྲོལ་
ལམ་དང་ཉན་ཐོས་ཀྱི་མཐོང་ལམ་ཀུན་འབྱུང་རྗེས་བཟོད་དེ་ཁམས་
• 56 •

ཀུན་མཁྱེན་དགེ་འདུན་ཉི་ཤུའི།
གོང་མའི་སས་བསྡུས་ཀྱི་ཀུན་འབྱུང་ མཐོང་སྤང་ཉོན་མོངས་ཀྱི་
དངོས་གཉེན་བར་ཆད་མེད་ལམ་དང་།ཉན་ཐོས་ཀྱི་མཐོང་ལམ་ཀུན་
འབྱུང་རྗེས་ཤེས་དེ་དེ་ལས་དངོས་སུ་གྲོལ་བའི་རྣམ་གྲོལ་ལམ་དུ་
འདོད་པ་ སོགས་འགོག་ལམ་གཉིས་ལ་ རིགས་འདྲ་ བའི་ཕྱིར་ཏེ།
མཛོད་པས་ཤེས་བཟོད་སྐད་ཅིག་མ་བཅུ་དྲུག་པོ་ཐམས་ཅད་ར་ཟམ་
པར་འགྲོ་བ་ལྟར་རིམ་ཅན་ཁོ་ནར་སྐྱེ་བར་ལེན་པའི་ཕྱིར།གཉིས་པ་
ཀུན་བཏུས་པས་དེ་ལྟར་ཁས་ལེན་ཏེ།ཀུན་བཏུས་པས་ཉན་ཐོས་ཀྱི་
མཐོང་ལམ་ སྡུག་ བསྔལ་ ཆོས་ བཟོད་དེ་ ཁམས་ གསུམ་ ཀའི་ སས་
བསྡུས་ཀྱི་སྡུག་བསྔལ་མཐོང་སྤང་ཉོན་མོངས་ཀྱི་དངོས་གཉེན་བར་
ཆད་མེད་ལམ་དང་།ཉན་ཐོས་ཀྱི་མཐོང་ལམ་སྡུག་བསྔལ་ཆོས་ཤེས་
དེ་དེ་ལས་དངོས་སུ་གྲོལ་བའི་རྣམ་གྲོལ་ལམ་དང་།དེའི་མཐོང་ལམ་
སྡུག་བསྔལ་རྗེས་བཟོད་དེ།དེ་འདྲའི་སྡུག་བསྔལ་ཆོས་བཟོད་དང་
སྡུག་བསྔལ་ཆོས་ཤེས་གཉིས་ཀ་མངོན་སུམ་དུ་རྟོགས་པའི་ལམ་དང་།
ཉན་ཐོས་ཀྱི་མཐོང་ལམ་སྡུག་བསྔལ་རྗེས་ཤེས་དེ།ཉན་ཐོས་ཀྱི་མཐོང་
ལམ་སྡུག་ བསྔལ་ རྗེས་བཟོད་ མངོན་ སུམ་ དུ་རྟོགས་པའི་ལམ་དུ་
འདོད་པ་སོགས་བདེན་པ་ལྷག་མ་གསུམ་ལ་ཡང་རིགས་འདྲ་བའི་
ཕྱིར་ཏེ་ཀུན་བཏུས་པས་ཉན་ཐོས་ཀྱི་མཐོང་ལམ་ཆོས་བཟོད་བཞི་
བར་ཆད་མེད་ལམ་དང་།ཆོས་ཤེས་བཞི་རྣམ་གྲོལ་ལམ་དུ་ཁས་ལེན་
ཅིང་ཉན་ཐོས་ཀྱི་མཐོང་ལམ་རྗེས་བཟོད་བཞི་དང་།རྗེས་ཤེས་བཞི་
སྟེ་བརྒྱད་པོ་བར་ཆད་མེད་ལམ་དང་རྣམ་གྲོལ་ལམ་གང་དུ་ཡང་
: 57 .

ཀུན་མཁྱེན་དགེ་འདུན་ཉི་ཤུའི།
ཁས་མི་ལེན་པའི་ཁྱད་པར་འཐད་པའི་ཕྱིར་ཏེ།ཀུན་བཏུས་པས་ཉན་
ཐོས་ཀྱི་མཐོང་ལམ་ཆོས་བཟོད་བཞི་དང་ཆོས་ཤེས་བཞི་སྟེ་བརྒྱད་པོ་
དེས་རང་ཡུལ་དུ་གྱུར་པའི་གཟུང་བ་གང་ཟག་གི་བདག་མེད་མངོན་
གསུམ་དུ་རྟོག་ཤིང་།ཉན་ཐོས་ཀྱི་མཐོང་ལམ་རྗེས་བཟོད་བཞི་དང་
རྗེས་ཤེས་བཞི་སྟེ་བརྒྱད་པོ་དེས་རང་ཡུལ་དུ་གྱུར་པའི་འཛིན་པ་
ལམ་མངོན་སུམ་དུ་རྟོགས་པར་ཁས་ལེན་པའི་ཕྱིར་ཏེ།ཀུན་བཏུས་
ལས།དེ་ལ་ཆོས་ཤེས་པའི་བཟོད་པ་དང་ཆོས་སུ་ཤེས་པ་རྣམས་ཀྱིས་
ནི་བཟུང་བ་རྟོགས་ལ།རྗེས་སུ་ཤེས་བའི་བཟོད་པ་དང་རྗེས་སུ་ཤེས་
པ་རྣམས་ཀྱིས་ནི་འཛིན་པ་རྟོགས་སོ།།ཞེས་དང་།གསེར་འཕྲེང་དུ།
ཀུན་བཏུས་ལས།རྗེས་བཟོད་བཞི་དང་རྗེས་ཤེས་བཞི་ཉོན་མོངས་པ་
གང་གི་ཡང་གཉེན་པོར་མ་བཤད།ཉོན་མོངས་པ་གང་ལས་ཀྱང་
དངོས་སུ་གྲོལ་བའི་རྣམ་གྲོལ་ལམ་དུ་མ་བཤད་དོ།།ཞེས་གསུངས་
པའི་ཕྱིར།ཡང་ཁོ་ན་རེ།ཀུན་བཏུས་ པའི་ལུགས་ལ།ཉན་ ཐོས་ཀྱི་
མཐོང་ལམ་སྡུག་བསྔལརྗེས་བཟོད་དེས་ཉན་ཐོས་ཀྱི་མཐོང་ལམ་
སྡུག་བསྔལ་ཆོས་བཟོད་དང་ཉན་ཐོས་ཀྱི་མཐོང་ལམ་སྡུག་བསྔལ་
ཆོས་ཤེས་གཉིས་ཀ་མངོན་སུམ་དུ་རྟོགས་ཤིང་།ཉན་ཐོས་ཀྱི་མཐོང་
ལམ་སྡུག་བསྔལ་རྗེས་ཤེས་ཀྱིས་ཉན་ཐོས་ཀྱི་མཐོང་ལམ་སྡུག་བསྔལ་
རྗེས་བཟོད་མངོན་སུམ་དུ་རྟོགས་པར་བཤད་པ་དེ་མི་འཐད་པར་
ཐལ།དེའི་རྗེས་ བཟོད་ བཞི་པོ་དེ་ གང་ ཟག་ གི་ བདག་མེད་ ལ་ རྩེ་
གཅིག་ཏུ་མཉམ་པར་བཞག་པའི་མཉམ་བཞག་ཡེ་ཤེས་ཡིན་པར་
• 58 •

ཀུན་མཁྱེན་དགེ་འདུན་ཉི་ཤུའི།
མཚུངས་པའི་ཕྱིར།མ་གྲུབ་ན།ཉན་ཐོས་ཀྱི་མཐོང་ལམ་ཤེས་བཟོད་
སྐད་ཅིག་མ་བཅུ་དྲུག་པོ་སྐྱེས་བའི་ཚེ་མཉམ་རྗེས་སྤེལ་ནས་སྐྱེ་བར་
ཐལ།མ་གྲུབ་པ་དེའི་ཕྱིར་ཞེས་ཟེར་ན།ཉན་ཐོས་ཀྱི་མཐོང་ལམ་རྗེས་
བཟོད་བཞི་དང་རྗེས་ཤེས་བཞི་སྟེ་བརྒྱད་པོ་དེ་གང་ཟག་གི་བདག་
མེད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་མ་
ཡིན་པར་ཐལ།དེ་བརྒྱད་པོ་རང་ཡུལ་དུ་གྱུར་པའི་འཛིན་པ་ཡེ་ཤེས་
མངོན་སུམ་དུ་རྟོགས་པའི་ལམ་ཡིན་པའི་ཕྱིར།རྟགས་གོང་བཞིན་ནོ།
ཡང་ཁོ་ན་རེ།དེའི་ལུགས་ལ་རྒྱུན་ཞུགས་ཞུགས་པས་བཅུ་དྲུག་པ་
ལམ་རྗེས་ཤེས་ཐོབ་པ།རྒྱུན་ཞུགས་ཀྱི་འབྲས་བུ་ཐོབ་པ་དུས་མཉམ་
པར་ཐལ།དམ་བཅའ་འཐད་པའི་ཕྱིར།འདོད་ན།མི་འཐད་པར་ཐལ།
དེས་བཅུ་བཞི་པ་ལམ་ལ་ཆས་ ཤེས་ ཐོབ་ པ་དང་།རྒྱུན་ཞུགས་ཀྱི་
འབྲས་བུ་ཐོབ་པ་དུས་མཉམ་པའི་ཕྱིར་ཏེ།དེས་དེ་ ཐོབ་ པ་ དང༌
མཐོང་སྤང་ཉོན་མོངས་ཟད་པར་སྤང་པའི་ཟད་ སྔོམས་ཐོབ་པ་
དུས་མཉམ་པའི་ཕྱིར་ཏེ།དེས་དེ་ཐོབ་པའི་ཚེ་ཁམས་གསུམ་ཀའི་སས་
བསྡུས་ཀྱི་མཐོང་སྤང་ཉོན་མོངས་ཟད་པར་སྤངས་པའི་ཕྱིར། ཁ་ཅིག།
མ་ཁྱབ་ཟེར། མ་གྲུབ་ན།དེར་ཐལ།མཐོང་སྤང་ཉོན་མོངས་ཟད་པར་
སྤངས་པའི་རྒྱུན་ཞུགས་ཞུགས་པ་ཡོད་པའི་ཕྱིར་ཏེ།རྒྱུན་ཞུགས་དང་
རྒྱུད་གཅིག་ཏུ་གྱུར་པའི་བཅུ་བཞི་པ་ལམ་ཆོས་ཤེས་ལ་གནས་པའི་
གང་ཟག་དེ་རྒྱུན་ཞུགས་ཞུགས་པ་གང་ཞིག དེས་དེ་ཟད་པར་
སྤངས་པའི་ཕྱིར།ཞེས་ཟེར།ཁ་ ཅིག།སྐྱོན་མེད་དེ།ཀུན་བཏུས་པའི་
· 59 .

ཀུན་མཁྱེན་དགེ་འདུན་ཉི་ཤུའི། །
ལུགས་ལ་ཤེས་པ་བརྒྱད་ཅིག་ཆར་དུ་སྐྱེ་བར་ཁས་མི་ལེན་ཏེ།བཟོད་
པ་བརྒྱད་ཀྱང་ཅིག་ཆར་དུ་སྐྱེ་བར་ཁས་མི་ལེན་པའི་ཕྱིར། ། །
གཉིས་པ་རང་ལུགས་བཞག་པ་ནི།མཐོང་སྤང་ཉོན་མོངས་ཀུན་སྦྱོར་
གསུམ་སྤངས་པའི་ཆ་ནས་བཞག་པའི་རྒྱུན་ཞུགས་ཀྱི་འབྲས་བུ་ཐོབ་
ཕྱིར་དུ་དངོས་སུ་བརྩོན་བཞིན་པའི་ཆ་ནས་བཞག་པའི་ཞུགས་པ་དེ་
དེའི་མཚན་ཉིད།དེ་ལ་རྟེན་གྱི་སྒོ་ནས་དབྱེ་ན།འདོད་པའི་ལྷའི་རྟེན་
ཅན་གྱི་རྒྱུན་ཞུགས་ཞུགས་པ་དང་།འདོད་པའི་མིའི་རྟེན་ཅན་གྱི་
རྒྱུན་ཞུགས་ཞུགས་པ་གཉིས་ཡོད།དབང་བོའི་སྒོ་ནས་དབྱེ་ན།དེར་
གྱུར་པའི་དབང་རྣོན་ཆོས་ཀྱི་རྗེས་འབྲངས་དང་དབང་རྟུལ་དད་
པའི་རྗེས་སུ་འབྲངས་པ་གཉིས་ཡོད།རྒྱུན་ཞུགས་ཞུགས་པ་དབང་
རྣོན་ལ་ཡང་དང་བོ་ཉིད་ནས་དབང་ནོན་དུ་རིགས་ངེས་པ་གཅིག་
དང་།དབང་རྟུལ་སྦྱངས་སྟོབས་ཀྱིས་དབང་རྣོན་དུ་གནས་གྱུར་བ་
གཉིས་ཡོད་དེ།མཛོད་ལས། ཁ་ཅིག་དང་བོ་ནས་དེའི་རིགས། ཁ་ཅིག་
སྦྱངས་པ་ལས་གྱུར་ཏོ།།ཞེས་གསུངས་པའི་ཕྱིར། ས་མཚམས་མ་མཐའ་
ཉན་ཐོས་ཀྱི་སྦྱོར་ལམ་སྟན་གཅིག་ནས་ཡ་མཐའ་ཉན་ཐོས་ཀྱི་མཐོང་
ལམ་བར་ཆད་མེད་ལམ་གྱི་བར་དུ་འཇོག།བྱས་པ་ལ་ཁོ་ན་རེ།དེ་མི་
འཐད་པར་ཐལ།དེའི་མ་མཐའ་ཉན་ཐོས་ཀྱི་མཐོང་ལམ་བར་ཆད་
མེད་ལམ་ནས་འཇོག་པའི་ཕྱིར།དེར་ཐལ།དེ་ཡིན་ན།ཤེས་བཟོད་སྐད་
ཅིག་མ་དང་བོ་བཅོ་ལྔ་གང་རུང་ལ་གནས་པས་ཁྱབ་པའི་ཕྱིར་ཏེ།
མཛོད་ལས།དེ་ལ་སྐད་ཅིག་བཅོ་ལྔ་ནི།མ་མཐོང་མཐོང་ཕྱིར་མཐོང་
• 60 •

ཀུན་མཁྱེན་དགེ་འདུན་ཉི་ཤུའི།
བའི་ལམ།དབང་པོ་རྣོ་རྟུལ་དེ་དག་ཏུ།།དད་དང་ཆོས་ཀྱི་རྗེས་འབྲང་
བ།སྒོམ་པས་སྤང་བྱ་མ་སྤངས་ན།།འབྲས་བུ་དང་བོ་ལ་ཞུགས་པ།།ཞེས་
གསུངས་པའི་ཕྱིར་ན་མ་ཁྱབ།དེ་ཡང་ཀུན་བཏུས་པ་དང་བྱེ་བྲག་སྨྲ་
བའི་འདོད་ལུགས་གཉིས་ལས་དང་བོ་སྒྲ་ཇི་བཞིན་དུ་ཁས་ལེན།ཕྱི་
མ་སྒྲ་ཇི་བཞིན་དུ་ཁས་མི་ལེན་ཏེ།དང་བོ་དེ་ལྟར་ཁས་ལེན་པའི་རྒྱུ་
མཚན་ཡོད།ཕྱི་མ་དེ་ལྟར་ཁས་མི་ལེན་པའི་རྒྱུ་མཚན་ཡང་ཡོད་པའི་
ཕྱིརདང་བོ་གྲུབ་སྟེ།ཀུན་བཏུས་ཀྱི་མདོའི་དགོངས་པ་བཀྲལ་བ་དེ་
དགོངས་པ་རྨ་མེད་པ་ཡིན་པའི་ཕྱིར་ཏེ།ཀུན་བཏུས་དེ་འཕགས་པ་
ཐོགས་མེད་ཀྱིས་མཛད་པ་གང་ཞིག དེ་ཉིད་མདོའི་དོན་འབྱེད་
པར་རྒྱལ་བས་ལུང་བསྟན་པའི་ཕྱིར་ཏེ།བློ་གསལ་བགྲོད་པའི་ཐེམ་
སྐས་ལས།ཀུན་བཏུས་ཀྱི་ལུགས་དེ་ཁོ་ན་རྨ་མེད་པ་ཡིན་ཏེ།ཞེས་དང་།
སློབ་དཔོན་ཐོགས་མེད་ནི་མདོའི་དོན་འབྱེད་པའི་བསྟན་འཛིན་
དམ་པར་དེ་བཞིན་གཤེགས་པ་ཉིད་ཀྱིས་ལུང་བསྟན་པའི་ཕྱིར་རོ།།
ཞེས་གསུངས་པའི་ཕྱིར།གཉིས་པའི་རྒྱུ་མཚན་ཡོད་དེ།བྱེ་བྲག་ ཏུསྨྲ་
བའི་པཎྜི་ཏ་ཕལ་ཆེར་མདོའི་དོན་ལ་རང་གར་གཟུ་ལུམ་གྱིས་དཔྱོད་
པའམ།རང་བཟོའི་དཔྱོད་པས་མཛོད་ལ་སོགས་པར་མདོའི་དོན་དུ་
བསམས་ནས་ཐེག་པ་གསུམ་གྱི་གང་ཟག་གི་མངོན་རྟོགས་རྒྱུད་ལ་
སྐྱེད་པའི་རྣམ་གཞག་བྱས་པ་སོགས་ཕལ་ཆེར་ནི་སངས་རྒྱས་གཉིས་
པར་གྲགས་པའི་སློབ་དཔོན་དབྱིག་གཉེན་གྱིས་རིགས་པའི་གནོད་
བྱེད་བསྟན་པའི་སྒོ་ནས་མདོའི་དོན་ཡིན་པ་བཀག་པའི་ཕྱིར་ཏེ།བློ་
• 61 •

ཀུན་མཁྱེན་དགེ་འདུན་ཉི་ཤུའི། །
གསལ་བགྲོད་པའི་ཐེམ་སྐས་ལས།བྱེ་བྲག་ཏུ་སྨྲ་བའི་པཎྜི་ཏ་དག་ནི་
རང་གར་མདོའི་དོན་ལ་གཟུ་ལུམས་ཀྱིས་དཔྱོད་པས་དེ་དག་གིས་
མཛོད་ལ་སོགས་པར་མདོའི་དོན་དུ་བསམས་ནས་ཐེག་པ་གསུམ་ཀྱི་
གང་ཟག་རྣམས་ཀྱི་མངོན་རྟོགས་རྒྱུད་ལ་བསྐྱེད་པའི་ཚུལ་ལ་སོགས་
པའི་རྣམ་གཞག་བྱས་པ་ཕལ་མོ་ཆེ་ལ་སངས་རྒྱས་གཉིས་པས་རིགས་
པའི་གནོད་པ་ཡང་དག་པ་བརྗོད་ནས་མདོའི་དོན་དུ་སྨྲ་བ་བཀག་
པའི་ ཕྱིར་དང་། ཞེས་ གསུངས་ པའི་ ཕྱིར།མཛོད་ པས་རྒྱུན་ཞུགས་
ཞུགས་པའི་ས་མཚམས་ཉན་ཐོས་ཀྱི་མཐོང་ལམ་ཁོ་ནར་འདོད་པར་
ཐལ།དེས་དེ་ཉན་ཐོས་ཀྱི་མཐོང་ལམ་སྡུག་བསྔལ་ཆོས་བཟོད་ནས་
ལམ་རྗེས་བཟོད་ཀྱི་བར་དུ་འཇོག་པར་འདོད་པའི་ཕྱིར་ཏེ།དེས་སྐད་
ཅིག་མ་དང་བོ་བཅོ་ལྔ་ལ་གནས་པའི་ཚེ་ཞུགས་པ་དང་།རྒྱུན་ཞུགས་
ཞུགས་པས་བཅུ་དྲུག་པ་ལམ་རྗེས་ཤེས་ཐོབ་པ།རྒྱུན་ཞུགས་ཀྱི་འབྲས་
བུ་ཐོབ་པ་རྣམས་དུས་མཉམ་པར་ཁས་ལེན་པའི་ཕྱིར།དེས་ན་ཀུན་
བཏུས་སུ་གསུངས་པའི་རྒྱུན་ཞུགས་ཞུགས་པའི་ས་མཚམས་འཛིན་
ཚུལ་འདི་ལེགས་པ་ཡིན་པའི་ཕྱིར་ཏེ། རྗེ་ཡབ་སྲས་ཀྱི་བཞེད་པ་དང་།
འགྲེལ་བ་རྒྱལ་སྲས་མ་སོགས་སུ་བཤད་པ་ལྟར་ཁས་ལེན་ཅིང་རྗེས་
སུ་འབྲངས་པ་ཡིན་གྱི་རྣམ་པ་ཀུན་ཏུ་མཚུངས་པ་མ་ཡིན་པའི་ཕྱིར།།
༈ །། གསུམ་པ་རྩོད་པ་སྤོང་བ་ལ་ཁོ་ན་རེ།དགྲ་བཅོམ་ཞུགས་པ་
དང་སོ་སྐྱེའི་གཞི་མཐུན་ཡོད་པར་ཐལ།ཕྱིར་འོང་ཞུགས་པ་དང་རྒྱུན་
ཞུགས་ཞུགས་པ་གཉིས་ལ་དེའི་ཕྱིར་ན་མ་ཁྱབ་པོ།༈ །
• 62 •

ཀུན་མཁྱེན་དགེ་འདུན་ཉི་ཤུའི།
གཉིས་པ་རྒྱུན་ཞུགས་འབྲས་གནས་བཤད་པ་ལ།རྒྱུན་ཞུགས་
འབྲས་གནས་ཙམ་པོ་བ་དང་།ཁྱད་པར་ཅན་གཉིས་ལས།དང་བོ་
འཆད་པར།དེའི་འོག་ཏུ་རྒྱུན་ཏུ་ཞུགས་པ་ཡིན་ནོ།། ཞེས་པ་འདི་
བྱུང་།འདིའི་སྐབས་སུ་སྦྱོར་བ་དང་།མཐའ་དཔྱད་པ་གཉིས་ལས།
རྒྱུན་ཞུགས་འབྲས་གནས་ཙམ་པོ་བའི་མིང་ཅན་གྱི་བྱང་
དང་བོ་ནི།
སེམས་ཆོས་ཅན།ཁྱོད་འདིར་བསྟན་མཚོན་བྱ་དོན་གྱི་དགེ་འདུན་ལ་
ཉི་ཤུ་ཡོད་པའི་གང་དུ་བགྲང་བ་ཡོད་དེ།དེ་འདྲའི་མིང་ཅན་གྱི་བྱང་
སེམས་ཞེས་གཅིག་ཁོ་ནར་འདྲེན་པའི་ཕྱིར།གཉིས་པ་མཐའ་དཔྱད་
པ་ལ། ཁ་ཅིག མཐོང་སྤང་སྤངས་པས་རབ་ཏུ་ཕྱེ་བའི་དགེ་སྦྱོང་
ཚུལ་གྱི་འབྲས་བུ་ལ་གནས་པའི་ཐེག་དམན་གང་ཟག་དེ་རྒྱུན་ཞུགས་
འབྲས་གནས་ཀྱི་མཚན་ཉིད་ཟེར་ན།རྒྱུན་ཞུགས་འབྲས་གནས་ཆོས་
ཅན།མཚན་ཉིད་དེར་ཐལ།མཚོན་བྱ་དེའི་ཕྱིར།འདོད་ན།མཐོང་སྤང་
སྤངས་པའི་གང་ཟག་ཡིན་པར་ཐལ་ལོ།། འདོད་མི་ནུས་ཏེ།དེ་སྤང་
དགོས་ཀྱི་གང་ཟག་ཡིན་པའི་ཕྱིར་ཏེ།ཐེག་དམན་གང་ཟག་ཡིན་པའི་
ཕྱིར།དེས་ན་མཐོང་སྤང་ཉོན་མོངས་ཀུན་སྦྱོར་གསུམ་སྤངས་པའི་ཆ་
ནས་བཞག་ པའི་ འབྲས་ གནས་ དེ་ རྒྱུན་ཞུགས་ འབྲས་ གནས་ ཀྱི་
མཚན་ཉིད།བྱས་པ་ལ་ཁོ་ན་རེ།དགྲ་བཅོམ་འབྲས་གནས་ཆོས་ཅན།
རྒྱུན་ཞུགས་འབྲས་གནས་ཡིན་པར་ཐལ།མཚན་ཉིད་དེའི་ཕྱིར་ཏེ།དེ་
གསུམ་སྤངས་པའི་འབྲས་གནས་ཡིན་པའི་ཕྱིར་ན་མ་ཁྱབ།རྟགས་
གྲུབ་སྟེ།ཆོས་ཅན་དེའི་ཕྱིར།ཡང་ཁོ་ན་རེ།ཁམས་གསུམ་གྱི་སྒོམ་སྤང་
• 63 •

ཀུན་མཁྱེན་དགེ་འདུན་ཉི་ཤུའི། །
ཉོན་མོངས་ འབྲིང༌ སྐོར་ གསུམ་ སྤངས་ པའི་ རྒྱུན་ ཞུགས་ འབྲས་
གནས་ཆོས་ཅན།མཚན་ཉིན་དེར་ཐལ།མཚོན་བྱ་དེའི་ཕྱིར།འདོད་ན།
མཐོང་སྤང་ཉོན་མོངས་ཀུན་སྦྱོར་གསུམ་ཙམ་སྤངས་པའི་འབྲས་
གནས་ཡིན་པར་ཐལ།འདོད་པའི་ཕྱིར་ན་མ་ཁྱབ།འོ་ན།དགྲ་བཅོམ་
འབྲས་གནས་ཀྱི་མཚན་ཉིད་མེད་པར་ཐལ།གོང་མའི་ཆ་མཐུན་ལྔ་
སྤངས་པའི་ཆ་ནས་བཞག་པའི་འབྲས་གནས་དེ་དགྲ་བཅོམ་འབྲས་
གནས་ཀྱི་མཚན་ཉིད་ མ་ ཡིན་པའི་ཕྱིར་ཏེ།ཐ་མའི་ཆ་མཐུན་ལྔ་
སྤངས་པའི་ཆ་ནས་བཞག་པའི་འབྲས་གནས་དེ་ཕྱིར་མི་འོང་འབྲས་
གནས་ཀྱི་མཚན་ཉིད་མ་ཡིན་པའི་ཕྱིར་ཏེ།ཐ་མའི་ཆ་མཐུན་ལྔ་ཕལ་
ཆེར་སྐྱེ་མི་རུང་གི་ཆོས་ཅན་དུ་བྱས་པའི་ཆ་ནས་བཞག་པའི་འབྲས་
གནས་དེ། ཕྱིར་འོང་འབྲས་ གནས་ཀྱི་མཚན་ཉིད་མ་ཡིན་པའི་
ཕྱིར་ཏེ། 
མཐོང་སྤང་ཉོན་མོངས་ཀུན་སྦྱོར་གསུམ་སྤངས་པའི་ཆ་
ནས་བཞག་ པའི་ འབྲས་ གནས་ དེ། རྒྱུན་ཞུགས་འབྲས་ གནས་ ཀྱི་
མཚན་ཉིད་མ་ཡིན་ཕྱིར།རྟགས་ཁས། ཁ་ཅིག བར་ཆད་མེད་ལམ་
ལ་གནས་པའི་རྒྱུན་ཞུགས་འབྲས་གནས་ཁྱད་པར་ཅན་མེད་ཟེར་ན
མཛོད་ལས།འབྲས་ཐོབ་འབྲས་བུའི་ཁྱད་པར་གྱི།།ལམ་ཐོབ་མེད་པ་
དེ་ཡི་ཕྱིར།།འབྲས་གནས་ཁྱད་པར་བྱ་བའི་ཕྱིར།།མི་བརྩོ ན་པ་ནི་
ཞུགས་མ་ཡིན།།ཞེས་གསུངས་པ་མི་འཐད་པར་ཐལ།རང་ཉིད་འབྲས་
གནས་ཁྱད་པར་ཅན་ཡིན་མིན་གྱི་དོན་དེ་རང་གི་འབྲས་བུ་གོང་མ་
ཐོབ་ཕྱིར་དུ་དངོས་སུ་བརྩོན་བཞིན་པའི་འབྲས་གནས་ཡིན་མིན་གྱི་
• 64 •

ཀུན་མཁྱེན་དགེ་འདུན་ཉི་ཤུའི། །
སྒོ་ནས་མི་འཇོག་པའི་ཕྱིར་ཏེ།རང་གི་འབྲས་བུ་གོང་མ་ཐོབ་ཕྱིར་དུ་
དངོས་སུ་བརྩོན་བཞིན་པའི་རྒྱུན་ཞུགས་འབྲས་གནས་ཡིན་ན།རྒྱུན་
ཞུགས་འབྲས་གནས་ཁྱད་པར་ཅན་ཡིན་པས་མ་ཁྱབ་པའི་ཕྱིར་ཏེ།
བར་ཆད་མེད་ལམ་ལ་གནས་པའི་རྒྱུན་ཞུགས་འབྲས་གནས་ཁྱད་
པར་ཅན་མེད་པའི་ཕྱིར།རྟགས་ཁས།གཞན་ཡང་།བར་ཆད་མེད་ལམ་
ལ་གནས་པའི་རྒྱུན་ཞུགས་འབྲས་གནས་ཁྱད་པར་ཅན་ཡོད་པར་
ཐལ།འདོད་ཉོན་དང་ བོའི་དངོས་ གཉེན་ བར་ ཆད་མེད་ལམ་ལ་
གནས་པའི་རྒྱུན་ཞུགས་འབྲས་གནས་ཁྱད་པར་ཅན་ཡོད།འདོད་
ཉོན་གཉིས་པའི་དངོས་གཉེན་བར་ཆད་མེད་ལམ་ལ་གནས་པའི་དེ་
ཡང་ཡོད།འདོད་ཉོན་དགུ་ པའི་ དངོས་ གཉེན་ བར་ཆད་མེད་ལ་
གནས་པའི་དེ་ཡང་ཡོད་པའི་ཕྱིར།གསུམ་པ་གྲུབ་སྟེ།ཉན་ཐོས་ཀྱི་
སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་ལ་གནས་པའི་སྤང་བྱ་ཅིག་
ཆར་བའི་རྒྱུན་ཞུགས་དེ་དེ་ཡིན་པའི་ཕྱིར། མ་གྲུབ་ན།དེ་ཆོས་ཅན།
རྒྱུན་ཞུགས་འབྲས་གནས་ཁྱད་ པར་ ཅན་ ཡིན་ པར་ ཐལ། རང་ གི་
འབྲས་བུ་གོང་མ་ ཐོབ་ཕྱིར་དུ་དངོས་སུ་བརྩོན་བཞིན་པའི་རྒྱུན་
ཞུགས་ཡིན་པའི་ཕྱིར།གཞན་ཡང་།བར་ཆད་མེད་ལམ་ལ་གནས་པའི་
རྒྱུན་ཞུགས་འབྲས་གནས་ཁྱད་པར་ཅན་ཡོད་པར་ཐལ།འདོད་ཉོན་
དྲུག་པའི་དངོས་ གཉེན་ བར་ཆད་མེད་ལམ་ ལ་ གནས་ པའི་རྒྱུན་
ཞུགས་འབྲས་གནས་ཁྱད་པར་ཅན་ཡོད་པ་གང་ཞིག འདོད་ཉོན་
དགུ་པའི་དངོས་གཉེན་བར་ཆད་མེད་ལམ་ལ་གནས་པའི་ཕྱིར་འོང་
• 65 •

ཀུན་མཁྱེན་དགེ་འདུན་ཉི་ཤུའི།
འབྲས་གནས་ཁྱད་པར་ཅན་ཡོད་པའི་ཕྱིར།དང་བོ་གྲུབ་སྟེ། དེ་
འདྲའི་འབྲས་བུ་རིམ་གྱིས་པའི་རྒྱུན་ཞུགས་འབྲས་གནས་ཁྱད་པར་
ཅན་ཡོད་པའི་ཕྱིར་ཏེ།འདོད་ཉོན་དྲུག་པའི་དངོས་གཉེན་བར་ཆད་
མེད་ལམ་ལ་གནས་པའི་འབྲས་བུ་རིམ་གྱིས་པའི་རྒྱུན་ཞུགས་འབྲས་
གནས་ཁྱད་པར་ཅན་དེས་འདོད་ཉོན་དྲུག་པ་ཟད་པར་སྤངས་པ་
དང་འབྲས་བུ་རིམ་གྱིས་པའི་ཕྱིར་འོང་གི་འབྲས་བུ་ཐོབ་པ་དུས་
མཉམ་པའི་ཕྱིར་ཏེ།མཛོད་ལས།རྣམ་པ་དྲུག་པ་ཟད་གྱུར་བ།། དེ་ནི་
ལན་ཅིག་ཕྱིར་འོང་བ།།ཞེས་གསུངས་པའི་ཕྱིར།གཉིས་པ་གྲུབ་སྟེ།དེ་
ལ་གནས་པའི་འབྲས་བུ་རིམ་གྱིས་པའི་ཕྱིར་འོང་འབྲས་གནས་ཁྱད་
པར་ཅན་དེས།འདོད་ཉོན་དགུ་བ་ཟད་པར་སྤང་པ་དང་།འབྲས་བུ་
རིམ་གྱིས་པའི་ཕྱིར་མི་འོང་གི་འབྲས་བུ་ཐོབ་པ་དུས་མཉམ་པའི་
ཕྱིར་ཏེ། མཛོད་ལས།དེ་དགུ་ཟད་པ་ཕྱིར་མི་འོང་།།ཞེས་གསུངས་
པའི་ཕྱིར།ཁ་ ཅིག སྲིད་པ་ལམ་བདུན་པ་བ་ཡིན་ན།འཕགས་པ་
ཡིན་པས་ཁྱབ་ཟེར་ན།དེ་མི་འཐད་པར་ཐལ།དེ་དང་སོ་སྐྱེའི་གཞི་
མཐུན་ཡོད་པའི་ཕྱིར་ཏེ།སོ་སྐྱེ་སྲིད་པ་ལམ་བདུན་པ་བ་དེ་ལ་ངེས་
པའི་དེ་དང་མ་ངེས་པའི་དེ་གཉིས་ཡོད་པའི་ཕྱིར་ཏེ།དེ་ལ་དེ་གཉིས་
ཡོད་པར་མ་ཟད་འཕགས་པ་སྲིད་པ་ལན་བདུན་པ་བ་ལ་ཡང་དེ་
གཉིས་ཡོད་པའི་ཕྱིར་ཏེ།བློ་གསལ་བགྲོད་པའི་ཐེམ་སྐས་ལས།ལན་
བདུན་པ་ལ་སྐྱེ་འཕགས་གཉིས།།འཕགས་པ་ལ་ཡང་ངེས་མ་ངེས།།
ཞེས་གསུངས་པའི་ཕྱིར།གཞན་ཡང།ངེད་ཀྱི་དམ་བཅའ་འཐད་པར་
• 66 •

ཀུན་མཁྱེན་དགེ་འདུན་ཉི་ཤུའི། །
ཐལ།དེ་དང༌ སོ་སྐྱེ་རྒྱུད་སྨིན་པའི་གཞི་མཐུན་ཡོད་ པའི་ཕྱིར་ཏེ།
འགྲེལ་པ་རྒྱལ་སྲས་མ་ལས།གཞན་ཡང་ཞེས་བྱ་བ་ནི་སོ་སོ་སྐྱེ་བོ་རྒྱུད་
ཡོངས་སུ་སྨིན་པའོ།།ཞེས་གསུངས་པ་གང་ཞིག དེའི་ཚིག་ཟུར་གྱི་
གཞན་ཡང་ཞེས་པ་དེ་མཛོད་འགྲེལ་ གྱི་མཆོག་ ཏུ་ ཐོགས་ན་ལན་
བདུན་པ་གཞན་ཡང་ཡོད་མོད་ཀྱི་ཞེས་པའི་གཞུང་ལ་སྙེགས་རིགས་
པའི་ཕྱིར་ཏེ།གཞུང་དེས་མ་ངེས་པའི་རྒྱུན་ཞུགས་སྲིད་པ་ལན་བདུན་
པ་བ་ཡོད་པར་དངོས་བསྟན་ཅིང་།འབྲས་ གནས་སྒོམ་སྤང་བྱ་མ་
ཟད།།ཅེས་པ་རྩ་འགྲེལ་གྱི་སྐབས་སུ་མ་ངེས་པའི་རྒྱུན་ཞུགས་སྲིད་པ་
ལན་བདུན་པ་བ་དེ་དངོས་སུ་མ་བསྟན་པའམ་དངོས་སུ་མ་བརྗོད་
པའི་ཕྱིརགཞུང་དེས་ངེས་པའི་རྒྱུན་ཞུགས་སྲིད་པ་ལན་བདུན་པ་བ་
དེ་དངོས་སུ་བསྟན་ནས་མ་ངེས་པའི་དེ་ཤུགས་ལ་བསྟན་པའི་ཕྱིར།
དེའི་དོན་འཆད་པ་ན་གསེར་འཕྲེང་ལས།རྒྱུན་ཞུགས་རེ་ལྟར་ཐོགས་
ན་ལན་བདུན་པ་ལ་སྐྱེ་བ་གཅིག་བླངས་ནས་འདའ་བ་ནས་བདུན་
བླངས་བའི་བར་དུ་ཡོད་པས་བདུན་དུ་མ་ངེས་མོད།ཅེས་གསུངས་
པའི་ཕྱིརཁ་ཅིག།མ་ངེས་པའི་རྒྱུན་ཞུགས་སྲིད་པ་ལན་བདུན་པ་བ་
ཡིན་ན།ངེས་པའི་རྒྱུད་ཞུགས་སྲིད་པ་ལན་བདུན་པ་བའི་རྟོགས་པ་
སྔོན་དུ་སོང་བས་ཁྱབ་ཟེར་ན།དེ་མི་འཐད་པར་ཐལ།ཉན་ཐོས་ཀྱི་
མཐོང་ལམ་རྣམ་གྲོལ་ལམ་ལ་གནས་པའི་མ་ངེས་པའི་དེ་ཡོད་པའི་
ཕྱིར་ཏེ།དེ་ལ་གནས་པའི་རྒྱུན་ཞུགས་སྲིད་པ་ལན་བདུན་པ་བ་དེ་ལ་
ངེས་པའི་དེ་དང་མ་ངེས་པའི་དེ་གཉིས་ཡོད་པའི་ཕྱིར་ཏེ།སོ་སྐྱེ་སྲིད་
• 67 •

ཀུན་མཁྱེན་དགེ་འདུན་ཉི་ཤུའི།
པ་ལན་བདུན་པ་བ་དེ་ལ་ངེས་པའི་སོ་སྐྱེ་སྲིད་པ་ལན་བདུན་པ་བ་
དང་མ་ངེས་པའི་དེ་གཉིས་ཡོད་པ་གང་ཞིག ངེས་པའི་སོ་སྐྱེ་སྲིད་
པ་ལན་བདུན་པ་ བ་ དང་ རྒྱུད་ གཅིག་ ཏུ་ གྱུར་ པའི་ ཉན་ ཐོས་ཀྱི་
མཐོང་ལན་རྣམ་གྲོལ་ལམ་ལ་གནས་པའི་རྒྱུན་ཞུགས་སྲིད་པ་ལན་
བདུན་པ་བ་ཡིན་ན།ངེས་པའི་དེ ཡིན་པས་ཁྱབ།མ་ངེས་པའི་སོ་སྐྱེ་
སྲིད་པ་ལན་བདུན་པ་བ་དང་རྒྱུད་གཅིག་ཏུ་གྱུར་པའི་ཉན་ཐོས་ཀྱི་
མཐོང་ལམ་རྣམ་གྲོལ་ལམ་ལ་གནས་པའི་རྒྱུན་ཞུགས་སྲིད་པ་ལན་
བདུན་པ་བ་ཡིན་ན།མ་ངེས་པའི་རྒྱུན་ཞུགས་སྲིད་པ་ལན་བདུན་པ་
བ་ཡིན་པས་ཁྱབ་པའི་ཕྱིར།གཞན་ཡང་། ཉན་ཐོས་ཀྱི་མཐོང་ལམ་
རྣམ་གྲོལ་ལམ་ལ་གནས་པའི་མ་ངེས་པའི་རྒྱུན་ཞུགས་སྲིད་པ་ལམ་
བདུན་པ་བ་ཡོད་པར་ཐལ།དེ་ལ་གནས་པའི་རྒྱུན་ཞུགས་སྲིད་པ་
ལན་བདུན་པ་བ་དེ་ལ་ངེས་པའི་དེ་དང་མ་ངེས་པའི་དེ་གཉིས་ཡོད་
པའི་ཕྱིར་ཏེ།མཛོད་ལས།འབྲས་གནས་སྒོམ་སྤང་བྱ་མ་ཟད།།རེ་ལྟར་
ཐོགས་ན་ལན་བདུན་པ།།ཞེས་པའི་གཞུང་འདིས་ཉན་ཐོས་ཀྱི་མཐོང་
ལམ་རྣམ་གྲོལ་ལམ་ལ་གནས་པའི་ངེས་པའི་དེ་དངོས་སུ་བསྟན་ནས།
མ་ངེས་པའི་དེ་ཤུགས་ལ་བསྟན་པའི་ཕྱིར་ཏེ།གཞུང་དེས་ངེས་པའི་
དེ་ཁྱབ་ཆོས་གསུམ་ལྡན་དུ་དངོས་སུ་བསྟན་པའི་ཕྱིར་ཏེ།འབྲས་
གནས་ཞེས་པས་དེས་རྒྱུན་ཞུགས་ཀྱི་འབྲས་བུ་ཐོབ་པའི་ཁྱད་ཆོས་དེ་
བསྟན་སྒོམ་སྤང་བྱ་མ་ཟད་ཅེས་པས་སྒོམ་སྤང་གཅིག་ཀྱང་མ་སྤངས་
པའི་ཁྱད་ཆོས་དེ་བསྟན། རེ་ལྟར་ཐོགས་ན་ལན་བདུན་པ།། ཞེས་
• 68 ，

ཀུན་མཁྱེན་དགེ་འདུན་ཉི་ཤུའི།
པས་ལས་ཉོན་གྱི་དབང་གིས་འདོད་པར་རིགས་མཐུན་གྱི་སྐྱེ་སྲིད་
བདུན་ལེན་པར་ངེས་པའི་ཁྱད་ཆོས་དེ་བསྟན་པའི་ཕྱིར། གཞན་
ཡང་། ཉན་ཐོས་ཀྱི་མཐོང་ལམ་རྣམ་གྲོལ་ལམ་ལ་གནས་པའི་མ་
ངེས་པའི་རྒྱུན་ཞུགས་སྲིད་པ་ལན་བདུན་པ་བ་ཡོད་པར་ཐལ། དེ་
ལ་གནས་པའི་རྒྱུན་ཞུགས་སྲིད་པ་ལན་བདུན་པ་བ་ཡིན་ན། ལས་
ཉོན་གྱི་དབང་གིས་སྐྱེ་སྲིད་བཅུ་བཞི་ལེན་ངེས་ཡིན་པས་མ་ཁྱབ་
པའི་ཕྱིར་ཏེ། དེ་ལྟར་མ་ཁྱབ་པ་དེ་གཟུགས་སུ་ཉེར་འགྲོའི་ཕྱིར་མི་
འོང་གོང་འཕོ་འོག་མིན་མཐར་ཐུག་འགྲོ་ཡིན་ན། འོག་མིན་གྱི་
རྟེན་ལ་མྱང་འདས་མངོན་དུ་བྱེད་ངེས་ཡིན་པས་མ་ཁྱབ་པའི་མཐུན་
དཔེར་བཟུང་པའི་ཕྱིར་ཏེ། གཟུགས་སུ་ཉེར་འགྲོའི་ཕྱིར་མི་འོང་
གོང་འཕོ་འོག་མིན་མཐུར་ཐུག་འགྲོ་ཡིན་ན། འོག་མིན་གྱི་རྟེན་ལ་
མྱང་འདས་མངོན་དུ་བྱེད་ངེས་ཡིན་པའི་མ་ཁྱབ་པའི་ཕྱིར་ཏེ། དེ་
འོག་མིན་ལས་གཞན་པའི་གཟུགས་ཀྱི་རྟེན་ལ་མྱང་འདས་མངོན་དུ་
བྱེད་པ་ཡོད་པའི་ཕྱིར་ཏེ། དཔེར་ན་ཉན་ཐོས་མཐོང་ལམ་རྣམ་
གྲོལ་ལམ་ལ་གནས་པའི་རྒྱུན་ཞུགས་སྲིད་པ་ལན་བདུན་པ་བ་ཡིན་
ན། འདོད་པར་ལས་ཉོན་གྱི་དབང་གིས་སྐྱེ་སྲིད་བཅུ་བཞི་ལེན་
ངེས་ཡིན་པས་མ་ཁྱབ་པ་དཔེ་དེ་བཞིན་ཡིན་པའི་ཕྱིར། ཞེས་སྤྱོར་
རིགས་པའི་ཕྱིར་ཏེ། མཛོད་འགྲེལ་ལས། གོང་དུ་འཕོ་བ་དེ་དག་
བར་སྐབས་སུ་ཡང་ཡོངས་སུ་མྱ་ངན་ལས་འདའ་བར་རུང་བར་
བལྟའོ།། འོག་མིན་དང་སྲིད་པའི་རྩེ་མོའི་མཐར་ཐུག་པར་འགྲོ་བ་
• 69 •

ཀུན་མཁྱེན་དགེ་འདུན་ཉི་ཤུའི།
ཉིད་ནི་དེ་ཕན་དུ་འགྲོ་བ་མེད་པའི་ཕྱིར་ཏེ། དཔེར་ན། རྒྱུན་ཏུ་
ཞུགས་པ་ མཆོག་ ཏུ་ ཐོགས་ ན་ ལན་ བདུན་ པ་ བ་ ཉིད་ བཞིན་ནོ།།
ཞེས་གསུངས་པའི་ཕྱིར། ཁ་ཅིག མ་ངེས་པའི་རྒྱུན་ཞུགས་སྲིད་
པ་ལན་བདུན་ པ་ བ་ མེད་པར་ ཐལ། རྒྱུན་ཞུགས་ སྲིད་ པ་ ལན་
བདུན་པ་བ་ཡིན་ན། ངེས་པའི་དེ་ཡིན་དགོས་པའི་ཕྱིར་ཏེ། དེ་
ཡིན་ན་གོང་དུ་བཤད་པའི་ཁྱད་ཆོས་གཉིས་དང་། མཐོང་ལམ་
ཐོབ་པའི་རྗེས་སུ་ལས་ཉོན་གྱི་དབང་གིས་འདོད་པའི་ལྷ་མི་བསྡོམས་
པའི་སྐྱེ་སྲིད་ བཅུ་བཞི་ལེན་ངེས་ ཡིན་ པས་ ཁྱབ་ པ་ སྟེ་ ཁྱད་ཆོས་
གསུམ་ལྡན་ཡིན་དགོས་པའི་ཕྱིར་ཏེ། མཛོད་ལས། འབྲས་གནས་
སྒོམ་སྤང་བྱ་མ་ཟད།། ཞེས་སོགས་དང་། དེའི་ཐད་ཀྱི་རང་འགྲེལ་
ལས། འབྲས་བུ་ལ་གནས་པ་གང་ཞིག་གིས་བསྒོམ་པས་སྤང་བར་
བྱ་བའི་ཉོན་མོངས་པ་གཅིག་ཀྱང་མ་སྤང་བ་དེ་ནི་རྒྱུན་དུ་ཞུགས་པ་
ཡིན་ལ། ཚེ་བདུན་གྱི་བར་དུ་སྐྱེས་པས་ན་རེ་ལྟར་ཐོགས་ན་ལན་
བདུན་པའོ།། ཐམས་ཅད་དུ་ནི་ལན་བདུན་པ་མ་ཡིན་པས་རེ་ལྟར་
ཐོགས་ན་ཞེས་བྱ་བ་ནི་ཐམས་ཅད་ཀྱི་ཐ་ཤལ་བའོ།། ཞེས་གསུངས་
པའི་ཕྱིར་ན་མ་ཁྱབ་སྟེ། དེའི་དོན་ནི་ངེས་པའི་དེ་ལ་དེ་ལྟར་དགོས་
ཞེས་པའི་དོན་ཡིན་པའི་ཕྱིར་ཏེ། རྩ་འགྲེལ་དེ་གཉིས་ཀྱི་སྐབས་སུ་
ངེས་པའི་རྒྱུན་ཞུགས་སྲིད་པ་ལན་བདུན་པ་བ་དངོས་སུ་བསྟན་ནས།
མ་ངེས་པའི་དེ་ཤུགས་ལ་བསྟན་པའི་ཕྱིར་ཏེ། རང་འགྲེལ་ལས།
མཆོག་ཏུ་ཐོགས་ན་ལན་བདུན་པ་གཞན་ཡང་ཡོད་མོད་ཀྱི་མ་ངེས་
， 70 .

ཀུན་མཁྱེན་དགེ་འདུན་ཉི་ཤུའི། །
པས་ནི་མི་བརྗོད་དོ།། ཞེས་པ་གང་ཞིག མི་བརྗོད་དོ་ཞེས་པའི་
དོན་མ་ངེས་པའི་རྒྱུན་ཞུགས་སྲིད་པ་ལན་བདུན་པ་བ་དེ་རྩ་འགྲེལ་
གཉིས་ཀྱི་སྐབས་སུ་དངོས་སུ་མི་བརྗོད་ཅེས་པའི་དོན་ཡིན་པའི་ཕྱིར་
ཏེ། མི་བརྗོད་ཅེས་པའི་དོན་གཏན་ནས་མེད་པའམ། མི་བརྗོད་
པ་རང་ལ་བྱེད་ན་གཞན་ཡང་ཡོད་མོད་ཀྱི་ཞེས་པ་དང་དངོས་སུ་
འགལ་བའི་ཕྱིར། ཁ་ཅིག མཐོང་ལམ་ཐོབ་པའི་རྗེས་སུ་ལས་
ཉོན་གྱི་དབང་གིས་འདོད་པའི་སྐྱེ་སྲིད་བདུན་ལེན་པར་ངེས་པའི་
རྒྱུན་ཞུགས་སྲིད་པ་ལན་བདུན་པ་བ་དེ། ངེས་པའི་རྒྱུན་ཞུགས་
སྲིད་པ་ལན་བདུན་པ་བའི་མཚན་ཉིད་ཟེར་ན། ངེས་པའི་དེ་དང་
རྒྱུད་གཅིག་ཏུ་གྱུར་པའི་མཐོང་ལམ་ཐོབ་པའི་རྗེས་སུ་ལས་ཉོན་གྱི་
དབང་གིས་འདོད་པའི་སྐྱེ་སྲིད་བདུན་བླངས་ཟིན་ནས་ལས་ཉོན་གྱི་
དབང་གིས་ འདོད་ པའི་སྐྱེ་སྲིད་ བདུན་ལེན་ པར་ ངེས་ པའི་ རྒྱུན་
ཞུགས་སྲིད་པ་ལན་བདུན་པ་བ་ཆོས་ཅན། མཚོན་བྱ་དེར་ཐལ།
མཚན་ཉིད་དེའི་ཕྱིར་ཏེ། ངེས་པའི་དེ་དང་རྒྱུད་གཅིག་གང་ཞིག
ངེས་པའི་དེ་ཡིན་ན་ མཐོང་ ལམ་ ཐོབ་ པའི་ རྗེས་ སུ་ ལས་ཉོན་གྱི་
དབང་གིས་སྐྱེ་སྲིད་ བཅུ་ བཞི་ ལེན་ ངེས་ ཡིན་ པས་ ཁྱབ། ཁྱོད་
མཐོང་ལམ་ཐོབ་པའི་རྗེས་སུ་ལས་ཉོན་གྱི་དབང་གིས་སྐྱེ་སྲིད་བདུན་
བླངས་ཤིང་། དེ་ལས་མང་བ་བླངས་མ་མྱོང་བའི་རྒྱུན་ཞུགས་སྲིད་
པ་ལན་བདུན་པ་བ་ཡིན་པའི་ཕྱིར། རྩ་བར་འདོད་ན། ཚེ་དེ་ལ་
རྒྱུན་ཞུགས་ཀྱི་འབྲས་བུ་གསར་དུ་ཐོབ་པའི་གང་ཟག་ཡིན་པར་ཐལ
， 71 •

ཀུན་མཁྱེན་དགེ་འདུན་ཉི་ཤུའི།
ངེས་པའི་དེ་ཡིན་པའི་ཕྱིར། འདོད་མི་ནུས་ཏེ། མཐོང་ལམ་ཐོབ་
པའི་ལུས་རྟེན་དེ་དོར་ནས་སྐྱེ་སྲིད་བདུན་བླངས་ཟིན་པའི་གང་ཟག་
ཡིན་པའི་ཕྱིར། ཡང་ཁ་ཅིག ལས་ཉོན་གྱི་དབང་གིས་སྐྱེ་སྲིད་
བཅུ་བཞི་ལེན་པར་ངེས་པའི་རྒྱུན་ཞུགས་སྲིད་པ་ལན་བདུན་པ་བ་
དེ། ངེས་པའི་དེའི་མཚན་ཉི་་་ཟེར་ན། ངེས་པའི་རྒྱུན་ཞུགས་
སྲིད་པ་ལན་བདུན་པ་བའི་ལུས་རྟེན་དོར་མ་ཐག་པའི་བར་སྲིད་པ་
ཆོས་ཅན།མཚོན་བྱ་དེར་ཐལ།མཚན་ཉིད་དེའི་ཕྱིར།ཁྱོད་དེ་དང་རྒྱུན་
གཅིག་ཏུ་གྱུར་པའི་རྒྱུན་ཞུགས་སྲིད་པ་ལན་བདུན་པ་གང་ཞིག་
ལས་ཉོན་གིས་དབང་གིས་སྐྱེ་སྲིད་བཅུ་བཞི་ལེན་ངེས་ཡིན་པའི་ཕྱིར།
དེར་ཐལ། ཁྱོད་མཐོང་ལམ་ཐོབ་པའི་ལུས་རྟེན་དེ་དོར་རྗེས་སུ་
བར་སྲིད་གཅིག་ཁོ་ན་བླངས་ནས། དེ་ལས་ལྷག་པ་བླངས་མ་མྱོང་
བའི་གང་ཟག་ཡིན་པའི་ཕྱིར།འདོད་ན།ཚེ་དེ་ལ་ རྒྱུན་ཞུགས་ཀྱི་
འབྲས་བུ་གསར་དུ་ཐོབ་པའི་གང་ཟག་ཡིན་པར་ཐལ།འདོད་པའི་
ཕྱིར།འདོད་མི་ནུས་ཏེ།མཐོང་ལམ་ཐོབ་པའི་ལུས་རྟེན་དེ་དོར་ནས་
བར་སྲིད་ ལ་ གནས་ པའི་ གང་ ཟག་ ཡིན་ པའི་ ཕྱིར། ཡང་ ཁ་ ཅིག
ལས་ཉོན་གྱི་དབང་གིས་སྲིད་པ་ཉེར་བརྒྱད་ལེན་པར་ངེས་པའི་རྒྱུན་
ཞུགས་སྲིད་པ་ལན་བདུན་པ་བ་དེ་ངེས་པའི་དེའི་མཚན་ཉིད་ཟེར་
ནངེས་པའི་རྒྱུན་ཞུགས་སྲིད་པ་ལན་བདུན་པ་བའི་ལུས་སེམས་རྟེན་
བརྟེན་པའི་འབྲེས་བ་ཆད་མ་ཐག་པའི་རྒྱུན་ཞུགས་སྲིད་པ་ལན་
བདུན་པ་དེ་ཆོས་ཅན།མཚོན་བྱ་དེར་ཐལ།མཚན་ཉིད་དེའི་ཕྱིར།ཁྱོད་
་ 72 .

ཀུན་མཁྱེན་དགེ་འདུན་ཉི་ཤུའི། །
དེ་དང་རྒྱུད་གཅིག་ཏུ་གྱུར་པའི་རྒྱུན་ཞུགས་སྲིད་པ་ལན་བདུན་པ་
གང་ཞིག སྲིད་པ་ཉེར་བརྒྱད་ལེན་ངེས་ཡིན།ཁྱོད་མཐོང་ལམ་ཐོབ་
པའི་ལུས་རྟེན་དེ་དོར་རྗེས་སུ་སྲིད་པ་ཉེར་བརྒྱད་ཀྱི་གཅིག་ཀྱང་
བླངས་མ་མྱོང་བའི་གང་ཟག་ཡིན་པའི་ཕྱིར།འདོད་ན།ཚེ་དེ་ལ་རྒྱུན་
ཞུགས་ཀྱི་འབྲས་བུ་གསར་དུ་ཐོབ་པའི་གང་ཟག་ཏུ་ཐལ་ལོ།།འདོད་
ན།ལས་ཉོན་གྱི་དབང་གིས་འཆི་འཕོ་བྱེད་བཞིན་པའི་ངང་ནས་གང་
ཟག་གི་བདག་མེད་ཕྲ་མོ་ལ་རྩེ་གཅིག་ཏུ་མཉམ་པར་བཞག་པའི་
གང་ཟག་ཡོད་པར་ཐལ།འདོད་པ་གང་ཞིག རྒྱུན་ཞུགས་ཀྱི་འབྲས་
བུ་ཐོབ་པ་ལ་ཉན་ཐོས་མཐོང་ལམ་བར་ཆད་མེད་ལམ་ཐོབ་དགོས།
ཉན་ཐོས་མཐོང་ལམ་བར་ཆད་མེད་ལམ་ཡིན་ན། གང་ཟག་གི་
བདག་མེད་ཕྲ་མོ་ལ་རྩེ་ གཅིག་ ཏུ་མཉམ་པར་བཞག་པའི་མཉམ་
གཞག་ཡེ་ཤེས་ཡིན་དགོས་པའི་ཕྱིར།འདོད་མི་ནུས།།༈ །། །
རང་ལུགས་ལ། མཐོང་སྤང་ཉོན་མོངས་ཀུན་སྦྱོར་གསུམ་
སྤངས་པའི་ཆ་ནས་བཞག་པའི་འབྲས་གནས་དེ་རྒྱུན་ཞུགས་འབྲས་
གནས་ཀྱི་མཚན་ཉིད།དེ་ལ་སྦྱོར་བ་བསྟེན་ཚུལ་གྱི་སྒོ་ནས་དབྱེ་ན།
རྒྱུན་ཞུགས་འབྲས་གནས་ཙམ་ཁྱད་གཉིས།རང་གི་འབྲས་བུ་གོང་མ་
ཐོབ་ཕྱིར་དུ་དངོས་སུ་མི་བརྩོན་པའི་ཆ་ནས་བཞག་པའི་རྒྱུན་ཞུགས་
འབྲས་གནས་དེ།དང་པོའི་མཚན་ཉིད། དེ་ལས་ལོག་པ་གཉིས་པའི་
མཚན་ཉིད།དེ་ཙམ་ཁྱད་གཉིས་ཀྱི་མཚན་ཉིད་འཐད་དེ།དེ་ཁྱབ་པར་
ཅན་ཡིན་ན་རང་གི་འབྲས་བུ་གོང་མ་ཐོབ་ཕྱིར་དུ་དངོས་སུ་བརྩོན་
• 73 •

ཀུན་མཁྱེན་དགེ་འདུན་ཉི་ཤུའི།
བཞིན་པས་ཁྱབ།དེ་ཙམ་པོ་བ་ཡིན་ན་དེ་ལྟར་མི་བརྩོན་པས་ཁྱབ་
པའི་ཕྱིར།དང་པོ་གྲུབ་སྟེ།འགྲེལ་པ་རྒྱལ་སྲས་མ་ལས།ཤུགས་ཀྱིས་ནི་
གང་གི་ཚེ་རབ་ཏུ་སྦྱོར་བ་དེའི་ཚེ་ན་ཞུགས་པ་ཡིན་ནོ་ཞེས་འཆད་
པར་འགྱུར་ཏོ།ཞེས་གསུངས་པའི་ཕྱིར།གཉིས་པ་གྲུབ་སྟེ།དེ་ཉིད་ལས།
རིགས་པ་འདིས་འབྲས་གནས་ཙམ་པོ་བ་གཞན་རྣམས་ཀྱི་མཚན་
ཉིད་ཤེས་ དགོས་ སོ།། ཞེས་དང་། མཛོད་ འགྲེལ་ ལས། འབྲས་བུ་ལ་
གནས་པ་ཇི་སྲིད་དུ་ཁྱད་པར་དུ་བྱས་པའི་ཕྱིར་འབྲས་བུ་གཞན་
ཐོབ་པ་ལ་མི་བརྩོན་པ་དེ་སྲིད་དུ་ཞུགས་པ་ཞེས་ནི་མི་བྱ་སྟེ། དེ་
བཞིན་དུ་འབྲས་བུ་གཞན་ལ་ཡང་སྦྱོར་བར་བྱའོ།།ཞེས་གསུངས་པའི་
ཕྱིར།རྒྱུན་ཞུགས་ཞུགས་པའི་སྤང་བྱའི་གཙོ་བོ་ཡོད་དེ།མཐོང་སྤང་
ཉོན་མོངས་ཀུན་སྦྱོར་གསུམ་པོ་དེ་དེ་ཡིན་པའི་ཕྱིར།དེ་གསུམ་ཡང་
ཡོད་དེ་འཇིག་ལྟ་ཀུན་བཏགས།མཐོང་སྤང་དུ་གྱུར་པའི་ཐེ་ཚོམ་ཉོན་
མོངས་ཅན། ཚུལ་ཁྲིམས་བརྟལ་ཞགས་མཆོག་འཛིན་གྱི་ལྟ་བ་དང
གསུམ་པོ་དེ་དེ་ཡིན་པའི་ཕྱིར།མཐོང་སྤང་ཉོན་མོངས་རྣམས་ཀྱི་ནང་
ནས་དེ་གསུམ་རྒྱུན་ཞུགས་ཞུགས་པའི་སྤང་བྱའི་གཙོ་བོར་འཇོག་
པའི་རྒྱུ་མཚན་ཡོད་དེ། དེ་ཐར་བར་བགྲོད་པ་ལ་གེགས་བྱེད་ཀྱི་གཙོ་
བོ་ཡིན་པའི་ཕྱིར་ཏེ།མཛོད་ལས།འགྲོ་མི་འདོད་དང་ལམ་ནོར་དང༌།
ལམ་ལ་ཐེ་ཚོམ་ཇི་སྙེད་ཅིག།ཐར་པར་བགྲོད་ལ་གེགས་བྱེད་པ།།དེ་ཡི་
ཕྱིར་ན་གསུམ་ བསྟན་ཏོ།། ཞེས་གསུངས་ པའི་ཕྱིར།ཕྱིར་མི་འོང་
ཞུགས་པའི་སྤང་བྱའི་གཙོ་བོ་ཡང་ཡོད་དེ། ཐ་མའི་ཆ་མཐུན་ལྔ་བོ་དེ་

ཀུན་མཁྱེན་དགེ་འདུན་ཉི་ཤུའི།
དེ་ཡིན་པའི་ཕྱིར།དེ་ལྔ་ཡང་ཡོད་དེ། ཉོན་མོངས་ཀུན་སྦྱོར་གསུམ།
འདོད་པ་ལ་འདུན་པའི་འདོད་ཆགས། གནོད་སེམས་དང་ལྔ་པོ་
དེ་དེ་ཡིན་པའི་ཕྱིར།འབྲས་བུ་རིམ་གྱིས་པའི་ཕྱིར་མི་འོང་ཡིན་ན།དེ་
ལྔ་སྤངས་པས་ཁྱབ་པོ།། དགྲ་བཅོམ་ཞུགས་པའི་སྤང་བྱའི་གཙོ་བོ་
ཡང་ཡོད་དེ།གོང་མའི་ཆ་མཐུན་ལྔ་པོ་དེ་དེ་ཡིན་པའི་ཕྱིར།དེ་ལྔ་ཡང་
ཡོད་དེ།གཟུགས་གཟུགས་མེད་ཀྱི་འདོད་ཆགས་གཉིས།རྒོད་པ། ང་
ཉོན་མོངས་ཅན་གྱི་མ་རིག་པ་དང་ལྔ་པོ་དེ་དེ་ཡིན་པའི་ཕྱིར
རྒྱལ།
དགྲ་བཅོམ་པ་ཡིན་ན་དེ་ལྔ་སྤངས་པས་ཁྱབ་བོ།།རྒྱུན་ཞུགས་དེ་ལ་
རྟེན་གྱི་སྒོ་ནས་དབྱེ་ན་ལྷར་གྱུར་པའི་རྒྱུན་ཞུགས་དང་མིར་གྱུར་
པའི་རྒྱུན་ཞུགས་གཉིས་ཡོད།རྟེན་དེ་ལ་རྒྱུན་ཞུགས་ཀྱི་འབྲས་བུ་
གསར་དུ་ཐོབ་པ་ཡང་ཡིན། སྒོམ་སྤང་ཉོན་མོངས་གཅིག་ཀྱང་མ་
མཐོང་ལམ་ཐོབ་པའི་ལུས་རྟེན་དོར་རྗེས་སུ་
སྤངས་པ་ཡང་ཡིན། 
ལས་ཉོན་གྱི་དབང་གིས་འདོད་པའི་ལྷ་མི་བསྡོམས་པའི་སྐྱེ་སྲིད་བཅུ་
བཞི་ལེན་པར་ངེས་པ་ཡང་ཡིན་པའི་གཞི་མཐུན་པའི་རྒྱུན་ཞུགས་
སྲིད་པ་ལན་བདུན་པ་དེ། ངེས་པའི་རྒྱུན་ཞུགས་སྲིད་ པ་ལན་
བདུན་པ་བའི་མཚན་ཉིད། དེ་ལ་ཁོ་ན་རེ། ངེས་བའི་དེ་ཡིན་ན།
སྐྱེ་སྲིད་བཅུ་བཞི་མ་བླངས་བར་དུ་ཕྱིར་འོང་གི་འབྲས་བུ་མངོན་དུ་
དེ་ཡིན་ན་དེ་མ་བླངས་བར་དུ་དག་
མི་བྱེད་པས་ཁྱབ་པར་ཐལ། 
བཅོམ་པའི་འབྲས་བུ་མངོན་དུ་མི་བྱེད་པས་ཁྱབ་པའི་ཕྱིར་ན། མ་
ངེས་པའི་རྒྱུན་ཞུགས་སྲིད་པ་ལན་བདུན་པ་བ་དེ་སྐྱེ་སྲིད་
ཁྱབ་སྟེ། 
• 75 •

ཀུན་མཁྱེན་དགེ་འདུན་ཉི་ཤུའི། །
བཅུ་བཞི་མ་བླངས་བར་དུ་ཕྱིར་འོང་གི་འབྲས་བུ་མངོན་དུ་བྱེད་པ་
ཡོད་ཀྱང། དེ་མ་བླངས་བར་དུ་ཕྱིར་མི་འོང་དང་དགྲ་བཅོམ་པའི་
འབྲས་བུ་མངོན་དུ་བྱེད་པ་མེད་པའི་ཁྱད་པར་འཐད་པའི་ཕྱིར་ཏེ།
ངེས་པའི་དེ་སྔོན་སོ་སྐྱེའི་གནས་སྐབས་སུ་འཕགས་ལམ་ཐོབ་རྗེས་སུ་
འདོད་པའི་ལྷ་ མི་བསྡོམས་པའི་སྐྱེ་སྲིད་བཅུ་བཞི་ལེན་པའི་ལས་
སྟོབས་ལྡན་བསགས་ལ་མ་སྦྱངས་པས་མཐོང་ལམ་ཐོབ་རྗེས་སུ་སྐྱེ་
སྲིད་བཅུ་བཞི་ བླངས་ པའི་ ཐ་མ་ བཅུ་ བཞི་ པའི་ རྟེན་དེ་ལ་ དགྲ་
བཅོམ་པའི་འབྲས་བུ་མངོན་དུ་བྱེད་པ་ཡིན་པའི་ཕྱིར་ཏེ། དཔེར་
ན། སྦྲུལ་གོམ་པ་བདུན་པའི་དུག་དང་རིམས་ ཉིན་ བདུན་པའི་
ནད་ཀྱིས་ ཟིན་ པའི་ སྐྱེས་ བུ་ བཞིན་ ཡིན་ པའི་ ཕྱིར་ ཏེ། མཛོད་
འགྲེལ་ལས། བར་སྐབས་སུ་ཡང་འཕགས་པའི་ལམ་མངོན་དུ་བྱེད་
ཅིང་ཡོངས་སུ་མྱ་ངན་ལས་མི་འདའ་སྟེ། དེ་སྲིད་དུ་སྲིད་པ་མྱོང་
བར་འགྱུར་ བའི་ ལས་ ཀྱི་ སྟོབས་ བསྐྱེད་ པའི་ ཕྱིར། དཔེར་ ན།
སྦྲུལ་གོམ་པ་བདུན་པས་ཟིན་པ་ལྟ་བུ་དང་རིམས་ཉིན་བདུན་པ་
བཞིན་ནོ།།ཞེས་དང་།འགྲེལ་པ་རྒྱལ་སྲས་མ་ལས། དཔེར་ན།སྦྲུལ་
གོམ་པ་བདུན་པ་ཞེས་བྱ་བ་དེས་ཟིན་ན་གོམ་པ་བདུན་བོར་ནས་
འཆིའོ།། 
ཕན་ཆད་དུ་ཡང་མ་ཡིན་ལ་ཚུན་ཆད་དུ་ཡང་མ་ཡིན་ཏེ
ཞེས་གསུངས་པའི་ཕྱིརཁ་ཅིག ངེས་པའི་རྒྱུན་ཞུགས་སྲིད་པ་ལན་
བདུན་པ་བ་ལ་སྲིད་པ་ལན་བདུན་པ་བ་ཞེས་བརྗོད་མི་རིགས་ཐལ།
དེའི་སྒྲུབ་རྒྱུའི་སྲིད་པ་དེ་ལ་ཉི་ཤུ་རྩ་བརྒྱད་ཡོད་པའི་ཕྱིར་ན་མ་ཁྱབ་
• 76 •

ཀུན་མཁྱེན་དགེ་འདུན་ཉི་ཤུའི། །
དེ་ལ་དེ་ཡོད་ཀྱང་བདུན་ཚན་དུ་འདྲ་བས་ན་དེ་ལྟར་བརྗོད་པའི་
སྟེ།
ཕྱིར་ཏེ། དཔེར་ན། གནས་ བདུན་ ལ་ མཁས་ པའི་ དགེ་ སློང་ གི་
མཁས་བྱའི་གནས་དེ་ལ་སུམ་ཅུ་སོ་ལྔ་ཡོད་ཀྱང་བདུན་ཚན་དུ་འདྲ་
དེ་ལ་མཁས་པའི་དགེ་སློང་ལ་གནས་བདུན་ལ་མཁས་
བས་ན། 
པའི་དགེ་སློང་ཞེས་བརྗོད་པ་དང་།ཤིང་འདབ་མ་བདུན་པ་ལ་ལོ་མ་
དཔག་ཏུ་མེད་པ་ཡོད་ཀྱང་།འདབ་མ་རེ་རེ་ལ་འདབ་གཤོག་གི་ཆ་
བདུན་བདུན་ཡོད་པར་འདྲ་བས་ན།ཤིང་འདབ་མ་བདུན་པ་ཞེས་
བརྗོད་པ་དཔེ་དེ་བཞིན་ཡིན་པའི་ཕྱིར་ཏེ།མཛོད་འགྲེལ་ལས།གནས་
བདུན་ལ་མཁས་པའི་དགེ་སློང་དང་།ཤིང་འདབ་མ་བདུན་པ་ཞེས་
བྱ་བ་བཞིན་ནོ།། ཞེས་དང་། བློ་གསལ་བགྲོད་པའི་ཐེམ་སྐས་ལས།
འཇིག་རྟེན་གྱི་ཐ་སྙད་ལ་ཤིང་འགའ་ཞིག་ལ་འདབ་མ་
དཔེར་ན།
བརྒྱ་ཕྲག་མང་པོ་ཡོད་ཀྱང་ལོ་མ་རེ་རེ་ལ་འདབ་མ་བདུན་བདུན་དུ་
སྐྱེ་བ་ལ་ཤིང་འདབ་མ་བདུན་པ་ཞེས་བྱ་བ་དང་།གསུང་རབ་ཀྱི་ཐ་
སྙད་ལ་ཡང་དགེ་སློང་དག་ཇི་ལྟར་ན་དགེ་སློང་གནས་བདུན་ལ་
མཁས་པ་ཡིན་ཞེ་ན།གཟུགས་ཡང་དག་པ་ཇི་ལྟ་བ་བཞིན་དུ་རབ་ཏུ་
ཤེསགཟུགས་ཀུན་འབྱུང་བ་དང་།གཟུགས་འགོག་པ་དང་།གཟུགས་
འགོག་པར་འགྲོ་བའི་ལམ་དང་། གཟུགས་ཀྱི་རོ་ མྱོང་བ་དང་།
ངེས་པར་འབྱུང་བ་ཡང་དག་པ་ཇི་
གཟུགས་ཀྱི་ཉེས་དམིགས་དང་།
ལྟ་བ་བཞིན་དུ་རབ་ཏུ་ཤེས་སོ།། ཞེས་གསུངས་པ་དང་།དེ་བཞིན་དུ་
། ཁ་ཅིག འཛམ་
རྣམ་ཤེས་ཀྱི་བར་ལ་སྦྱར་ནས་གསུངས་པའི་ཕྱིར 
77 .

ཀུན་མཁྱེན་དགེ་འདུན་ཉི་ཤུའི།
བུ་གླིང་པའི་མིའི་རྟེན་ལ་རྒྱུན་ཞུགས་ཀྱི་འབྲས་བུ་གསར་དུ་ཐོབ་
པའི་ངེས་ པའི་ རྒྱུན་ ཞུགས་ སྲིད་ པ་ ལན་ བདུན་ པ་ བ་ ཡིན་ ན།
མཐར་འཛམ་བུ་གླིང་གི་མིའི་རྟེན་ལ་མྱང་འདས་མངོན་དུ་བྱེད་པས་
ཁྱབ་པར་ཐལ།མིའི་རྟེན་ལ་རྒྱུན་ཞུགས་ཀྱི་འབྲས་བུ་གསར་དུ་ཐོབ་
པའི་ངེས་པའི་དེ་ཡིན་ན།མཐར་མིའི་རྟེན་ལ་མྱང་འདས་མངོན་དུ་
བྱེད་པས་ཁྱབ་པའི་ཕྱིར་ན་མ་ཁྱབ། འདོད་མི་ནུས་ཏེ།དེ་ལ་མཐར་
འཛམ་བུ་གླིང་གི་མིའི་རྟེན་ལ་མྱང་འདས་མངོན་དུ་བྱེད་པ་ཡང་
ཡོད།གླིང་གཞན་གྱི་མིའི་རྟེན་ལ་མྱང་འདས་མངོན་དུ་བྱེད་པ་ཡང་
ཡོད་པའི་ཕྱིར། ཁ་ཅིག རྒྱལ་ཆེན་རིགས་བཞིའི་རྟེན་ལ་རྒྱུན་
ཞུགས་ཀྱི་ འབྲས་ བུ་ གསར་ དུ་ ཐོབ་ པའི་ ངེས་ པའི་ དེ་ ཡིན་ ན།
མཐར་རྒྱལ་ཆེན་རིགས་བཞིའི་རྟེན་ལ་མྱང་འདས་མངོན་དུ་བྱེད་
པས་ཁྱབ་པར་ཐལ། ལྷའི་རྟེན་ལ་རྒྱུན་ཞུགས་ཀྱི་འབྲས་བུ་གསར་
དུ་ཐོབ་པའི་ངེས་པའི་དེ་ཡིན་ན། མཐར་ལྷའི་རྟེན་ལ་མྱང་འདས་
མངོན་དུ་བྱེད་པས་ཁྱབ་པའི་ཕྱིར་ན་ཡང་མ་ཁྱབ། རྟགས་གྲུབ་སྟེ།
མིའི་རྟེན་ལ་རྒྱུན་ཞུགས་ཀྱི་འབྲས་བུ་གསར་དུ་ཐོབ་པའི་ངེས་པའི་
དེ་ཡིན་ན། མཐར་མའི་རྟེན་ལ་མྱང་འདས་མངོན་དུ་བྱེད་པས་
ཁྱབ་པའི་ཕྱིར་ཏེ། བློ་གསལ་བགྲོད་པའི་ཐེམ་སྐས་ལས། དང་
བོར་ཐོབ་པའི་རྟེན་དེ་ལ། ། མྱང་འདས་མངོན་དུ་བྱེད་པ་སྟེ། །
གོང་འོག་ གཉིས་ ཀྱི་ གཞུང་ རྣམས་ ཀྱི། ། སྐུ་ མཆེད་ གཉིས་ ཀྱི་
དགོངས་པར་བསྒྲུབས། ། ཞེས་གསུངས་པའི་ཕྱིར། མདོ་སྡེ་པ་ན་

ཀུན་མཁྱེན་དགེ་འདུན་ཉི་ཤུའི།
ངེས་པའི་རྒྱུན་ཞུགས་སྲིད་པ་ལན་བདུན་པ་དེས་ལས་ཉོན་གྱི་
རེ། 
དབང་གིས་སྐྱེ་སྲིད་བཅུ་བཞི་ལེན་པར་བཤད་པ་མི་འཐད་པར་ཐལ
དེས་ལས་ཉོན་གྱི་དབང་གིས་འདོད་པའི་ལྷ་མི་བསྡོམས་པའི་སྐྱེ་སྲིད་
བདུན་ལས་མི་ལེན་པའི་ཕྱིར་ཏེ། མཛོད་འགྲེལ་ལས། ལྷ་དང་མི་
། ཞེས་དང་།
དག་གི་ནང་དུ་ལན་བདུན་ཞེས་ལྷ་མི་བསྡོམས་པའི
འཕགས་པའི་གང་ཟག་ལྟ་བ་ཕུན་སུམ་ཚོགས་པ་རྣམས་ནི་སྲིད་པ་
བརྒྱད་མངོན་པར་གྲུབ་པ་གང་ཡིན་པ་དེ་ནི་གནས་མེད་ཅིང་གོ་
སྐབས་མེད་དོ།། ཞེས་གསུངས་པའི་ཕྱིར་ན་མ་ཁྱབ་སྟེ། དེའི་དོན་
རིགས་མཐུན་གྱི་སྐྱེ་སྲིད་
ནི་ལས་ཉོན་གྱི་དབང་གིས་འདོད་པའི་ 
བརྒྱད་སྒྲུབ་ པའི་ འཕགས་ པ་ མེད་ ཅེས་ པའི་ དོན་ ཡིན་ པའི་ ཕྱིར།
མདོ་སྡེ་པ་ཁྱོད་ཀྱིས་གཞུང་དེའི་སྒྲས་ཟིན་ཚོད་
དེ་ལྟ་མ་ཡིན་ན། 
ལྟར་འདོད་པ་སྟེ་ཁས་ལེན་ན་ནི། འོ་ན་ངེས་པའི་རྒྱུན་ཞུགས་སྲིད་
འདོད་པར་རིགས་མཐུན་གྱི་སྐྱེ་བ་ལེན་
པ་ལན་བདུན་པ་བ་དེས། 
། དེས་ལས་
པ་ལ་འདོད་པའི་བར་སྲིད་བརྒྱུད་མི་དགོས་པར་ཐལ
ཉོན་གྱི་དབང་གིས་འདོད་པའི་སྐྱེ་སྲིད་བདུན་ལས་མི་ལེན་པ་གང་
དེས་བར་སྲིད་དུ་སྐྱེ་བ་བླངས་ན་སྲིད་པ་བརྒྱད་སྒྲུབ་པའི་
ཞིག 
འཕགས་པ་ཡོད་དགོས་པས། ཁྱོད་ཀྱིས་དེ་མེད་པ་ལུང་དོན་དུ་
བཞག་པ་དང་འགལ་བའི་ཕྱིར་རོ། ། འདོད་ན། ལས་ཉོན་གྱི་
དབང་གིས་འདོད་པར་སྐྱེ་བ་ལེན་པ་ལ་འདོད་པའི་བར་སྲིད་བརྒྱུད་
མི་དགོས་པར་ཐལ་ལོ། ། འདོད་ན། བར་སྲིད་མེད་པར་ཐལ་
79 •

ཀུན་མཁྱེན་དགེ་འདུན་ཉི་ཤུའི། །
ལོ། ། ཞེས་པའི་གནོད་བྱེད་སྟོན་པར་མཛོད་འགྲེལ་ལས། འདི་
ནི་གནས་མེད་ཅིང་ཞེས་བྱ་བ་ཅི་ལྟ་བུ་ཞིག་ཡིན་ཞེ་ན། འགྲོ་བ་
གཅིག་ཉིད་ལ་དགོངས་པ་ཡིན་ནོ།། འོ་ན་ཏེ་སྒྲ་ཇི་བཞིན་དུ་རྟོགས་
ན་སྲིད་པ་བར་དོ་ཡང་ཡོད་པར་མི་འགྱུར་རོ།། ཞེས་གསུངས་པའི་
ཕྱིར། གཞན་ཡང་། དེས་ལས་ཉོན་གྱི་དབང་གིས་འདོད་པར་སྐྱེ་
བ་ ལེན་ པ་ ལ་ འདོད་ པའི་ བར་ སྲིད་ བརྒྱུད་ དགོས་ པར་ ཐལ།
འདོད་གཟུགས་སུ་ལས་ཉོན་གྱི་དབང་གིས་སྐྱེ་བ་ལེན་པ་ལ་འདོད་
གཟུགས་ཀྱི་བར་སྲིད་བརྒྱུད་དགོས་ཤིང་། གཟུགས་མེད་ལ་དེའི་
བར་སྲིད་བརྒྱུད་མི་དགོས་པའི་ཁྱད་པར་འཐད་པའི་ཕྱིར། དེ་ལ་
མདོ་སྡེ་པ་ན་རེ། ངེད་ཀྱིས་མདོའི་དོན་འཆད་ཚུལ་འཐད་པར་
ཐལ། ལས་ཉོན་གྱི་དབང་གིས་སྐྱེ་སྲིད་བརྒྱད་སྒྲུབ་པའི་འཕགས་
པ་མེད་པ་ལུང་དེའི་དོན་མ་ཡིན། དེའི་དབང་གིས་འདོད་པའི་སྐྱེ་
སྲིད་བརྒྱད་སྒྲུབ་པའི་འཕགས་པ་མེད་པ་ཡང་དེའི་་མ་ཡིན། དེའི་
དབང་གིས་འདོད་པའི་ལྷ་མི་གང་རུང་གཅིག་ཉིད་ཀྱི་སྐྱེ་སྲིད་བརྒྱད་
སྒྲུབ་པའི་འཕགས་པ་མེད་པ་ཡང་ལུང་དེའི་དོན་མ་ཡིན་པའི་ཕྱིར།
དང༌ པོ་ གྲུབ་ སྟེ། དེ་ འདྲའི་ འཕགས་ པ་ ཡོད་ པའི་ ཕྱིར་ ཏེ།
གཟུགས་སུ་ཉེར་འགྲོའི་ཕྱིར་མི་འོང་གནས་ཐམས་ཅད་དུ་འཆི་འཕོ་
བ་དེ་ལ་ ལས་ ཉོན་ གྱི་ དབང་ གིས་ ཚངས་ ཆེན་ མ་ གཏོགས་ པའི་
གཟུགས་ཀྱི་གནས་ཐམས་ཅད་དུ་སྐྱེ་བ་བླངས་ནས་མཐར་འོག་མིན་
གྱི་རྟེན་ ལ་ མྱང་ འདས་ མངོན་ དུ་ བྱེད་ པ་ གཅིག་ ཡོད་ པའི་ ཕྱིར།
， 80 •

ཀུན་མཁྱེན་དགེ་འདུན་ཉི་ཤུའི། །
གཉིས་པ་གྲུབ་སྟེ། དེ་འདྲའི་འཕགས་པ་ཡོད་པའི་ཕྱིར་ཏེ། ངེས་
པའི་རྒྱུན་ཞུགས་སྲིད་པ་ལན་བདུན་པ་བ་དེས་མཐོང་ལམ་ཐོབ་པའི་
ལུས་རྟེན་དོར་རྗེས་སུ་ལས་ཉོན་གྱི་དབང་གིས་འདོད་པའི་སྐྱེ་སྲིད་
བཅུ་བཞི་ལེན་པར་ཁྱོད་ཀྱིས་ཁས་བླངས་པའི་ཕྱིར་ཟེར་ན། རང༌
ལུགས་ལ་རྟགས་གསུམ་པ་མ་གྲུབ་བྱས་པ་ལ་ཁོ་ན་རེ། ལུང་དོན་
འཆད་ཚུལ་དེ་མི་འཐད་ པར་ ཐལ། དེ་ ཡིན་ པའི་ སྒྲུབ་བྱེད་ཀྱི་
རིགས་པ་ཡང་མེད་ཤེས་བྱེད་ཀྱི་ལུང་ཡང་མེད་པའི་ ཕྱིར་ན་མ་
གྲུབ་སྟེ། ལས་ཉོན་གྱི་དབང་གིས་ལྷ་མི་གང་རུང་གཅིག་ཉིད་ཀྱི་སྐྱེ་
སྲིད་བརྒྱད་སྒྲུབ་པའི་འཕགས་པ་མེད་པར་རིགས་པས་སྒྲུབ་པའི་
ཕྱིར། ཤེས་བྱེད་ཀྱི་ལུང་ཡང་ཡོད་དེ། ངེས་པའི་རྒྱུན་ཞུགས་སྲིད་
པ་ལན་བདུན་པ་བ་དེས་ལས་ཉོན་གྱི་དབང་གིས་འདོད་པའི་ལྷའི་
སྐྱེ་སྲིད་བདུན། མིའི་སྐྱེ་སྲིད་བདུན་སོ་སོར་ལེན་པར་གསུངས་
པས་ལུང་སྔ་མ་ཁོ་ནར་མངོན་ཞེན་བྱ་མི་རིགས་པའི་ཕྱིར་ཏེ། དེ་ལ་
འོད་སྲུངས་སྡེ་པའི་བཞེད་པས་གནོད་པའི་ཕྱིར་ཏེ། མཛོད་འགྲེལ་
ལས། འདི་ལ་ཤེས་པར་བྱེད་པ་ ཅི་ཞིག་ཡོད་དེ། འདི་སྐད་དུ།
ལྷ་རྣམས་དང་མི་རྣམས་ཀྱི་ནང་དུ་ལན་བདུན་ཞེས་འབྱུང་ངོ་ཞེ་ན།
འོད་སྲུངས་པ་རྣམས་ ལྷ་རྣམས་ སུ་ ལན་བདུན་མི་རྣམས་ སུ་ལན་
བདུན་ཞེས་སོ་སོར་ཡང་འདོད་པས་འདི་ལ་མངོན་པར་ཞེན་པར་མི་
བྱའོ།། ཞེས་གསུངས་པའི་ཕྱིར། སྐྱེ་བ་ལེན་ཚུལ་ལ་མདོ་སྡེ་བ་ན་
རེ། མིའི་རྟེན་ལ་རྒྱུན་ཞུགས་ཀྱི་འབྲས་བུ་གསར་དུ་ཐོབ་པའི་ངེས་
• 81 •

ཀུན་མཁྱེན་དགེ་འདུན་ཉི་ཤུའི། །
པའི་རྒྱུན་ཞུགས་སྲིད་པ་ལོན་བདུན་པ་བ་དེས་ལུས་རྟེན་དེ་དོར་
རྗེས་སུ་ལྷའི་སྐྱེ་སྲིད་གསུམ། དེ་རྗེས་མིའི ་ སྐྱེ་སྲིད་གསུམ། དེ་
རྗེས་ལྷའི་སྐྱེ་སྲིད་གཅིག་བླངས་པའི་རྟེན་དེ་ལ་མྱང་འདས་མངོན་དུ་
བྱེད། ལྷའི་རྟེན་ལ་ རྒྱུན་ཞུགས་ཀྱི་འབྲས་བུ་གསར་དུ་ཐོབ་པའི་
དེས་ལུས་རྟེན་དེ་དོར་རྗེས་སུ་མིའི་སྐྱེ་སྲིད་གསུམ། དེ་རྗེས་ལྷའི་སྐྱེ་
སྲིད་གསུམ། དེ་རྗེས་མིའི་སྐྱེ་སྲིད་གཅིག་བླངས་པའི་རྟེན་དེ་ལ་
མྱང་འདས་མངོན་དུ་བྱེད་པ་ཡིན་ནོ་ཞེས་པའི་འདོད་པ་དེ་འཆད་
པར་མཛོད་འགྲེལ་ལས། གང་ཞིག་གི་མི་རྣམས་ཀྱི་ནང་དུ་བདེན་
པ་མཐོང་བ་དེ་ནི་ལྷ་རྣམས་ཀྱི་ནང་དུ་ལན་གསུམ་འཁོར་ལ། མི་
རྣམས་ཀྱི་ནང་དུ་ཡང་ལན་གསུམ་འཁོར་ནས་དེ་ནས་ལྷ་རྣམས་ཀྱི་
ནང་དུ་འོངས་ནས་ཡོངས་སུ་མྱ་ངན་ལས་འདའོ།།གང་དག་གི་ལྷ་
རྣམས་ཀྱི་ནང་དུ་བདེན་པ་མཐོང་བ་དེ་ཡང་དེ་ཁོ་ན་བཞིན་དུ་མི་
རྣམས་ཀྱི་ནང་དུ་ལན་གསུམ་འཁོར་ལ།ལྷ་རྣམས་ཀྱི་ནང་དུ་ཡང་
ལམ་གསུམ་འཁོར་ནས་དེ་ནས་མི་རྣམས་ཀྱི་ནང་དུ་ལན་ཅིག་འོངས་
ཏེ་ཡོངས་སུ་མྱ་ངན་ལས་འདའོ།། ཞེས་གསུངས། འདོད་ཚུལ་དེ་
མི་འཐད་པར་ཐལ།མིའི་རྟེན་ལ་རྒྱུན་ཞུགས་ཀྱི་འབྲས་བུ་གསར་དུ་
ཐོབ་པའི་ངེས་པའི་དེ་ཡིན་ན།མཐར་མིའི་རྟེན་ལ་མྱང་འདས་མངོན་
དུ་བྱེད་ པས་ཁྱབ་ཅིང་། ལྷ་ལ་ ཡང་ རིགས་འདྲ་བའི་ཕྱིར།ཞེས་
འཆད་པར་བློ་གསལ་བགྲོད་པའི་ཐེམ་སྐས་ལས། དང་བོར་ཐོབ་
པའི་རྟེན་དེ་ལ། ཞེས་སོགས་གསུངས། དེ་ལ་ཀུན་བཏུས་པ་ན་རེ།
： 82

ཀུན་མཁྱེན་དགེ་འདུན་ཉི་ཤུའི། །
མདོ་སྡེ་བ་ཁྱོད་ཀྱིས་འདོད་ཚུལ་དེ་མི་འཐད་པར་ཐལ། མིའི་རྟེན་
ལ་རྒྱུན་ཞུགས་ཀྱི་འབྲས་བུ་གསར་དུ་ཐོབ་པའི་ངེས་པའི་དེས་ལུས་
རྟེན་དེ་ དོར་རྗེས་ སུ་ ལྷའི་སྐྱེ་སྲིད་ གཅིག དེ་ནས་ མིའི་སྐྱེ་སྲིད་
གཅིག་ལེན་པ་སོགས་ལྷ་མིའི་སྐྱེ་སྲིད་སྤེལ་མར་བླངས་པའི་བཅུ་བཞི་
བ་མིའི་རྟེན་ལ་ མྱང་འདས་མངོན་དུ་བྱེད་ ཅིང་ལྷ་ལ་ཡང་རིགས་
འདྲ་བའི་ཕྱིར་ཏེ། ཀུན་བཏུས་ལས། ལྷ་དང་མི་དག་གི་ནང་དུ་
ལན་བདུན་བདུན་འཁོར་བར་བྱས་ནས། ཞེས་གསུངཔའི་ཕྱིར།
དེ་ལ་གསེར་འཕྲེང་ གི་ གསུང་ན་རེ། མདོ་ སྡེ་བའི་ལུགས་དེ་ མི་
འཐད་པར་ཐལ། མིའི་རྟེན་ལ་རྒྱུན་ཞུགས་ཀྱི་འབྲས་བུ་གསར་དུ་
ཐོབ་པའི་ངེས་པའི་དེས་ལུས་རྟེན་དེ་དོར་རྗེས་སུ་མིའི་སྐྱེ་སྲིད་དྲུག་
བར་མ་ཆད་དུ་བླངས། དེ་རྗེས་ལྷའི་སྐྱེ་སྲིད་བདུན་བར་མ་ཆད་དུ་
བླངས། དེ་རྗེས་མིའི་སྐྱེ་སྲིད་གཅིག་བླངས་པའི་རྟེན་དེ་ལ་མྱང་
འདས་མངོན་དུ་བྱེད་པ་ཡིན་ཞིང་ ལྷ་ལ་ཡང་རིགས་འདྲ་བའི་
ཕྱིར་ཞེས་འཆད་པར། གསེར་འཕྲེང་ལས། མིའི་རྟེན་ལ་རྒྱུན་
ཞུགས་ཐོབ་ན་མིར་ལན་དྲུག། ལྷར་ལན་བདུན་བླངས་ཤིང་མཐར་
མིར་སྐྱེས་ནས་འདའ་ལ། ལྷའི་རྟེན་ལ་ཐོབ་ནའང་ལྷར་ལན་དྲུག་
མིར་ལན་བདུན་སྐྱེས་ནས་མཐར་ལྷའི་རྟེན་ལ་འདའོ། །
དང་། 
ཞེས་གསུངས། མཛོད་པའི་གསུང་ན་རེ། མདོ་སྡེ་བའི་ལུགས་དེ་
མི་འཐད་པར་ཐལ། མིའི་རྟེན་ལ་རྒྱུན་ཞུགས་ཀྱི་འབྲས་བུ་གསར་
དུ་ཐོབ་པའི་ངེས་ པའི་ དེས་ལུས་ རྟེན་ དོར་ རྗེས་ སུ་ ལྷའི་ སྐྱེ་སྲིད་
： 83 •

ཀུན་མཁྱེན་དགེ་འདུན་ཉི་ཤུའི།
བདུན་བར་མ་ཆད་དུ་བླངས། དེ་རྗེས་མིའི་སྐྱེ་སྲིད་བདུན་བར་མ་
ཆད་དུ་བླངས་པའི་བཅུ་བཞི་བ་མིའི་རྟེན་ལ་མྱང་འདས་མངོན་དུ་
བྱེད་པ་ཡིན་ཞིང་། ལྷ་ལ་ཡང་རིགས་འདྲ་བའི་ཕྱིར་ཞེས་ཟེར། ཁ་
ཅིག གསེར་འཕྲེང༌། མངོན་ པ་ གོང་ མ།མངོན་ པ་ མཛོད་ པ་
རྣམས་སོ་ སོར་མི་ མཐུན་པར་ བཞེད་ དོ། ། ཞེས་ ཟེར། རང་
ལུགས་ལ། དེ་ ཐམས་ ཅད་འགལ་ མེད་ དུ་ ཁས་ལེན་ པ་ ཡིན་ ཏེ།
གསེར་འཕྲང་ལས་གསུངས་པའི་ངེས་པའི་དེས་སྐྱེ་བ་ལེན་ཚུལ་དེ་
མངོན་པ་གོང་འོག་གཉིས་ནས་དངོས་ སུ་ མ་ གསུངས་ པ་ རྣམས་
གསལ་བར་གསུངས་པ་ཡིན་ཅིང་། དེ་ཐམས་ཅད་ངེས་པའི་དེས་
སྐྱེ་བ་ལེན་ཚུལ་ལ་དེ་ལྟར་ཡོད་པར་བསྟན་པ་ཡིན་ལ། དེ་འདྲ་བའི་
ཁྱབ་མཐའ་བཟུང་བ་མ་ཡིན་པའི་ཕྱིར་དང་། དེས་སྐྱེ་བ་ལེན་ཚུལ་
ལ་དེ་རེ་རེ་ནས་གསུངས་པ་ལྟར་ཡོད་པའི་ཕྱིར་རོ།། ༈ །། །
གཉིས་པ་རྒྱུན་ཞུགས་འབྲས་གནས་ཁྱད་པར་ཅན་བཤད་བ་
ལ།དེའི་འོག་དུ་དེ་ཉིད་ལྷ་དང་མིའི་རིགས་ནས་རིགས་སུ་སྐྱེ་བ་ཉིད་
ཀྱིས་གཞན་རྣམ་ པ་ གཉིས་ ཡིན་ནོ།། ཞེས་ པའི་ གཞུང་ འདི་བྱུང་།
འདིའི་སྐབས་སུ་སྦྱོར་བ་དང་མཐའ་དཔྱད་པ་གཉིས།དང་བོ་ནི།རྒྱུན་
ཞུགས་འབྲས་གནས་ཁྱད་ པར་ ཅན་ ལྷའི་ རིགས་ནས་ རིགས་སྐྱེའི་
མིང་ཅན་གྱི་བྱང་སེམས་དང་།མིའི་རིགས་ནས་རིགས་སྐྱེའི་མིང་ཅན་
གྱི་བྱང་སེམས་གཉིས་ཆེས་ཅན།ཁྱོད་འདིར་བསྟན་མཚོན་བྱ་དོན་གྱི་
དགེ་འདུན་ལ་ཉི་ཤུ་ཡོད་པའི་གང་དུ་བགྲང་བ་ཡོད་དེ།དེ་འདྲའི་
• 84 •

ཀུན་མཁྱེན་དགེ་འདུན་ཉི་ཤུའི།
བྱང་སེམས་གཉིས་ཞེས་གྲངས་གཉིས་སུ་འདྲེན་པའི་ཕྱིར། གཉིས་
པ་མཐའ་དཔྱད་པ་ལ་གསུམ་ལས།དང་བོ་ལ་ཁ་ཅིག རྒྱན་ཞགས་
རིགས་ནས་རིགས་སྐྱེ་ཡིན་ན།འདོད་ཉོན་གསུམ་པ་སྤངས་པས་ཁྱབ།
བཞི་པ་སྤངས་མི་སྤངས་ཅི་རིགས་ཡོད།ལྔ་བ་མ་སྤངས་པས་ཁྱབ་
ཟེར།ཉན་ཐོས་མཐོང་ལམ་རྣམ་གྲོལ་ལམ་ལ་གནས་པའི་རྒྱུན་ཞུགས་
རིགས་ནས་རིགས་སྐྱེ་ཆོས་ཅན།དེར་ཐལ། དེའི་ཕྱིར།དེར་ཐལ།དེ་
ལ་གནས་ པའི་ རྒྱུན་ཞུགས་ རིགས་ནས་ རིགས་སྐྱེ་ཡང་ཡོད། དེ་ལ་
གནས་པའི་ཕྱིར་འོད་ཚེ་གཅིག་བར་ཆད་གཅིག་པ་ཡང་ཡོད་པའི་
ཕྱིར་ཏེ།དེ་ལ་གནས་པའི་རྒྱུན་ཞུགས་རིགས་ནས་རིགས་སྐྱེས་དང་
རྒྱུད་གཅིག་ ཏུ་ གྱུར་ པའི་ རྒྱུན་ཞུགས་ཞུགས་ པ་དེས་ འདོད་ ཉོན་
གསུམ་པ་དང་བཞི་པ་ཅི་རིགས་ལ་ཆགས་པ་དང་བྲལ་བ་སྔོན་དུ་
སོང་བའི་སྒོ་ནས་རྒྱུན་ཞུགས་ཀྱི་འབྲས་བུ་ཐོབ་པ་དང་ཉན་ཐོས་
མཐོང་ལམ་རྣམ་གྲོལ་ལམ་ཐོབ་པ་དུས་མཉམ་པའི་ཕྱིར་ཏེ།མཛོད་
འགྲེལ་ལས། སྔོན་ རྣམ་ པ་ གསུམ་ དང་ བཞི་ པ་ སྤངས་ པ་ འམ་
བདུན་དང་བརྒྱད་སྤངས་པ་འབྲས་བུ་ཐོབ་པ་ནི་ཇི་སྲིད་དུ་འབྲས་
གནས་ཁྱད་པར་ཅན་གྱི་ལམ་མངོན་དུ་མ་བྱས་པ་དེ་སྲིད་དུ་རིགས་
ནས་རིགས་སུ་སྐྱེ་བ་འམ་བར་ཆད་གཅིག་པ་ནི་མ་ཡིན་ནོ།། ཞེས་
གསུངས་པའི་ཕྱིར།རྩ་བར་འདོད་ན།སྒོམ་ལམ་བར་ཆད་མེད་ལམ་
ཐོབ་མྱོངས་ པའི་ གང་ ཟག་ ཡིན་ པར་ ཐལ། སྒོམ་ སྤང་ཉོན་མོངས་
གསུམ་པ་སྤངས་པའི་གང་ཟག་ཡིན་པའི་ཕྱིར།ཡང་ཁོ་ན་རེ།རྒྱུན་
， 85 •

ཀུན་མཁྱེན་དགེ་འདུན་ཉི་ཤུའི།
ཞུགས་རིགས་ནས་ རིགས་སྐྱེ་ཡིན་ན་འདོད་ཉོན་གསུམ་པ་སྤངས་
པས་ཁྱབ་ པར་ ཐལ། དེ་ ཁྱབ་ ཅིང་ བཞི་པ་ སྤངས་ མ་ སྤངས་ ཅི་
རིགས་ཡོད་པའི་ཁྱད་པར་འཐད་པའི་ཕྱིར་ཏེ།རྒྱུན་ཞུགས་རིགས་
ནས་རིགས་སྐྱེ་ཡིན་ན་འདོད་པར་ལས་ཉོན་གྱི་དབང་གིས་སྐྱེ་སྲིད་
གཉིས་ལེན་པས་ཁྱབ།གསུམ་ལེན་མི་ལེན་ཅི་རིགས་ཡོད་པའི་ཁྱད་
པར་འཐད་པའི་ཕྱིར། ཁྱབ་སྟེ། མཛོད་ལས།རྣམ་གསུམ་རྣམ་
བཞི་ལས་ གྲོལ་ བ།། ཚེ་ གཉིས་ གསུམ་ དུ་ རིགས་ ནས་ རིགས།། ཞེས་
གསུངས་པའི་ ཕྱིར་ ན་ མ་ ཁྱབ་ སྟེ། དེའི་ དོན་ ནི། དེ་ ཡིན་ ན།
འདོད་ཉོན་ གསུམ་ པ་སྐྱེ་མི་རུང་ གི་ ཆོས་ ཅན་ དུ་བྱས་ པས་ ཁྱབ།
བཞི་པ་ལ་ཅི་རིགས་ཡོད་ཅེས་པའི་དོན་ནམ།ཡང་ན་འདོད་ཉོན་
གསུམ་པ་ལ་ཆགས་བྲལ་བྱས་པས་ཁྱབ། བཞི་པ་ལ་ཅི་རིགས་ཡོད་
ཅེས་པའི་དོན་ཡིན་པའི་ཕྱིར། ཁ་ཅིག འདོད་ཉོན་ལྔ་པ་སྤངས་
པའི་རྒྱུན་ཞུགས་རིགས་ནས་རིགས་སྐྱེ་ཡོད་པར་ཐལ།འདོད་ཉོན་
བརྒྱད་པ་སྤངས་པའི་ཕྱིར་འོང་ཚེ་གཅིག་བར་ཆད་གཅིག་པ་ཡོད་
པའི་ཕྱིར་ན་མི་མཚུངས་ཏེ།དང་བོ་མེད། ཕྱི་མ་ཡོད་པའི་ཕྱིར།དང་
བོ་མི་འཐད་དེ། དེ་ཡོད་ན་དེས་ཚེ་དེ་ལ་འདོད་ཉོན་དྲུག་པ་གདོན་
མི་ཟ་བར་སྤོང་བར་འགྱུར།དེས་འདོད་ཉོན་དྲུག་པ་སྤངས་ན།ཚེ་དེ་
ལ་ཕྱིར་འོང་དུ་འགྱུར།དེ་ལྟར་ན་རྒྱུན་ཞུགས་རིགས་ནས་རིགས་སྐྱེ་
ལས་ཉོན་གྱི་དབང་གིས་འདོད་པར་རིགས་མཐུན་གྱི་སྐྱེ་སྲིད་གཉིས་
ལེན་པར་གསུངས་པ་དང་འགལ་བར་འགྱུར་བའི་ཕྱིར་ཏེ་འདོད་
• 86 •

ཀུན་མཁྱེན་དགེ་འདུན་ཉི་ཤུའི།
ཉོན་ལྔ་བ་སྤངས་ པའི་ རྒྱུན་ཞུགས་ རིགས་ནས་ རིགས་སྐྱེ་ཡོད་ན།
དེས་ཚེ་དེ་ལ་ཕྱིར་འོང་གི་འབྲས་བུ་ཐོབ་པ་ལ་འདོད་ཉོན་དྲུག་པས་
གེགས་བྱེད་མི་ནུས་པའི་ཕྱིར་ཏེ། དེ་མི་ནུས་ཤིང་། འདོད་ཉོན་
བརྒྱད་པ་སྤངས་པའི་ཕྱིར་འོང་ཚེ་གཅིག་བར་ཆད་གཅིག་པ་དེས་ཚེ་
དེ་ལ་ ཕྱིར་མི་འོང་གི་འབྲས་བུ་ཐོབ་ པ་ལ་འདོད་ཉོན་དགུ་ པས་
གེགས་བྱེད་ནུས་པའི་ཁྱད་པར་འཐད་པའི་ཕྱིར་ཏེ། འདོད་ཉོན་
ལྔ་བ་སྤངས་པའི་རྒྱུན་ཞུགས་རིགས་ནས་རིགས་སྐྱེ་ཡོད་ན།དེས་ཚེ་
དེ་ལ་ཕྱིར་འོང་གི་འབྲས་བུ་ཐོབ་པ་ལ་ཁམས་ལས་མི་འདའ་བ་སྟེ་
འདོད་ཉོན་མ་ལུས་པ་ལ་ཆགས་བྲལ་བྱེད་མི་དགོས།འདོད་ཉོན་
བརྒྱད་པ་སྤངས་པའི་ཕྱིར་འོང་ཚེ་གཅིག་པ་དེས་ཚེ་དེ་ལ་ཕྱིར་མི་
འོང་གི་འབྲས་བུ་ཐོབ་པ་ལ་ཁམས་ལས་འདའ་བ་སྟེ་འདོད་ཉོན་མ་
ལུས་པ་ལ་ཆགས་བྲལ་བྱེད་དགོས་པའི་ཁྱད་པར་འཐད་པའི་ཕྱིརཏེ
མཛོད་འགྲེལ་ལས།ཅིའི་ཕྱིར་རྣམ་པ་ལྔ་སྤངས་པའི་ཕྱིར་མ་ཡིན་ཞེ་
དེ་སྤངས་ན་དྲུག་པ་ཡང་གདོན་མི་ཟ་བར་སྤོང་བར་འགྱུར་ཏེ།
ན། 
དེའི་ཕྱིར་རྣམ་པ་གཅིག་གིས་ནི་བར་ཆད་གཅིག་པ་བཞིན་དུ་འབྲས་
བུ་ལ་གེགས་བྱེད་མི་ནུས་ཏེ།ཁམས་ལས་མི་འདའ་བའི་ཕྱིར།ཞེས་
གསུངས་པའི་ཕྱིར། རྩ་རྟགས་གཉིས་པ་འདོད་ཉོན་བརྒྱད་པ་སྤངས་
།མཛོད་
པའི་ཕྱིར་འོང་ཚེ་གཅིག་བར་ཆད་གཅིག་པ་ཡོད་པར་ཐལ
ལས།ཉེས་ཆ་བདུན་དང་བརྒྱད་ཟད་པ།།ཚེ་གཅིག་བར་ཆད་གཅིག་
།།ཞེས་གསུངས་པའི་
གསུམ་པ་ལ་ནི་ཞུགས་པའང་ཡིན
པ་དང་།། 
• 87， .

ཀུན་མཁྱེན་དགེ་འདུན་ཉི་ཤུའི།
ཕྱིར། ཁ་ཅིག རྒྱུན་ཞུགས་རིགས་ནས་རིགས་སྐྱེ་ཡིན་ན། ལས་
ཉོན་གྱི་དབང་གིས་འདོད་པར་རིགས་མཐུན་གྱི་སྐྱེ་སྲིད་གསུམ་མི་
ལེན་པས་ཁྱབ་ཟེར་ན།དེ་མི་འཐད་པར་ཐལ།དེ་ལ་དེ་ལྟར་གཉིས་
ལེན་པ་ཡང་ཡོད། གསུམ་ལེན་པ་ཡང་ཡོད་པའི་ཕྱིར།དེར་ཐལ།
དེ་ལ་ལྷའི་རིགས་ནས་རིགས་སྐྱེ་དང་།མིའི་རིགས་ནས་རིགས་སྐྱེ་
གཉིས་སུ་གྲངས་ངེས་པ་ལས།དང་བོ་ལ་དེ་ལྟར་ཡོད་པ་གང་ཞིག
ཕྱི་མ་ལ་ཡང་དེ་ལྟར་ཡོད་པའི་ཕྱིར།དེར་ཐལ།ལས་ཉོན་གྱི་དབང་
གིས་འདོད་པར་རིགས་མཐུན་གྱི་སྐྱེ་སྲིད་གཉིས་ཙམ་ལེན་པར་ངེས་
པའི་རྒྱུན་ཞུགས་རིགས་ནས་རིགས་སྐྱེ་དེས་མཐོང་ལམ་ཐོབ་པའི་
ལུས་རྟེན་དེ་དོར་རྗེས་སུ་ལས་ཉོན་གྱི་དབང་གིས་སྐྱེ་སྲིད་གཅིག་
བླངས་ན་དེའི་མཚན་ཉིད་འཇིག་ཅིང་།དེ་ལན་གསུམ་ལེན་པར་ངེས་
པའི་རྒྱུན་ཞུགས་རིགས་ནས་རིགས་སྐྱེ་དེས་མཐོང་ལམ་ཐོབ་པའི་
ལུས་རྟེན་དོར་རྗེས་སུ་ལས་ཉོན་གྱི་དབང་གིས་སྐྱེ་སྲིད་གཅིག་བླངས་
པས་རིགས་ནས་རིགས་སྐྱེས་ཀྱི་མཚན་ཉིད་མི་འཇིག་པའི་ཁྱད་པར་
འཐད་པའི་ཕྱིར་ཏེ། གསེར་འཕྲེང་ལས། དེའི་ཕྱིར་སྐྱེ་བ་གསུམ་
ལེན་པ་མ་གཏོགས་པའི་རིགས་སྐྱེས་ནི་ལན་གཉིས་སྐྱེས་ནས་མཚན་
ཉིད་འཇིག་གོ ། ཞེས་གསུངས་པའི་ཕྱིར།མཛོད་ལས་ཀྱང་།ཚེ་
གཉིས་གསུམ་དུ་རིགས་ནས་རིགས།།ཞེས་ཚེ་གཉིས་གསུམ་གྱི་འདམ་
ཀ་བཤད་པའི་ཕྱིར།། །། གཉིས་པ་རང་ལུགས་ལ། འདོད་ཉོན་
གསུམ་པ་སྐྱེ་མི་རུང་གི་ཆོས་ཅན་དུ་བྱས་པའི་ཆ་ནས་བཞག་ཅིང་
• 88 •

ཀུན་མཁྱེན་དགེ་འདུན་ཉི་ཤུའི།
འདོད་ཉོན་ལྔ་པ་དེ་ལྟར་མ་བྱས་པ་ཡང་ཡིན་འདོད་པར་ལས་ཉོན་
གྱི་དབང་གིས་སྐྱེ་སྲིད་གཉིས་ལེན་པར་ངེས་ཤིང༌། བཞི་མི་ལེན་
པར་ངེས་པ་ཡང་ཡིན་པའི་གཞི་མཐུན་པར་གྱུར་པའི་རྒྱུན་ཞུགས་
འབྲས་གནས་ཁྱད་པར་ཅན་དེ། རྒྱུན་ཞུགས་རིགས་ནས་རིགས་
སྐྱེས་ཀྱི་མཚན་ཉིད། དེ་ལ་རྟེན་གྱི་སྒོ་ནས་དབྱེ་ན། ལྷའི་རིགས་
ནས་ རིགས་ སྐྱེ་ དང༌། མིའི་ རིགས་ ནས་ རིགས་ སྐྱེ་ གཉིས་ ཡོད།
ལྷའི་རྟེན་ལ་རྒྱུན་ཞུགས་ཀྱི་འབྲས་བུ་གསར་དུ་ཐོབ་པའི་རྒྱུན་ཞུགས་
རིགས་ནས་རིགས་སྐྱེ་དེ། དང་བོའི་མཚན་ཉིད། མིའི་རྟེན་ལ་དེ་
གསར་དུ་ཐོབ་པའི་དེ་འདྲ་བ་དེ་གཉིས་པའི་མཚན་ཉིད ། །
གསུམ་པ་རྩོད་པ་སྤང་བ་ལ་ཁོ་ན་རེ། འཛམ་བུ་གླིང་བའི་མིའི་རྟེན་
ལ་རྒྱུན་ཞུགས་ཀྱི་འབྲས་བུ་གསར་དུ་ཐོབ་པའི་རྒྱུན་ཞུགས་རིགས་
ནས་རིགས་སྐྱེ་ཡིན་ན། མཐར་འཛམ་བུ་གླིང་བའི་མིའི་རྟེན་ལ་
མྱང་འདས་མངོན་དུ་བྱེད་པས་ཁྱབ་པར་ཐལ། མིའི་རྟེན་ལ་དེ་
གསར་དུ་ ཐོབ་ པའི་ རྒྱུན་ཞུགས་ རིགས་ ནས་ རིགས་ སྐྱེ་ ཡིན་ ན།
མཐར་མིའི་རྟེན་ལ་མྱང་འདས་མངོན་དུ་བྱེད་པས་ཁྱབ་པའི་ཕྱིར་ན་
མ་ཁྱབ། འདོད་མི་ནུས་ཏེ། འཛམ་བུ་གླིང་པའི་མིའི་རྟེན་ལ་རྒྱུན་
ཞུགས་ཀྱི་འབྲས་བུ་གསར་ དུ་ཐོབ་པའི་རྒྱུན་ཞུགས་ རིགས་ ནས་
རིགས་སྐྱེ་དེ་ལ། ལས་ཉོན་གྱི་དབང་གིས་མིའི་ནང་དུ་ལན་གཉིས་
སམ་གསུམ་དུ་འཁོར་བར་བྱས་ནས། མཐར་འཛམ་བུ་གླིང་བའི་
མིའི་ནང་དུ་མྱང་འདས་མངོན་དུ་བྱེད་པ་ཡང་ཡོད། གླིང་གཞན་
• 89

ཀུན་མཁྱེན་དགེ་འདུན་ཉི་ཤུའི།
གྱི་མིའི་རྟེན་ལ་མྱང་འདས་མངོན་དུ་བྱེད་པ་ཡང་ཡོད་པའི་ཕྱིར་ཏེ
མཛོད་འགྲེལ་ལས། གང་ཞིག་མི་དག་གི་ནང་དུ་རྒྱུན་དུ་ཞུགས་པ་
ཐོབ་ན་དེ་ཁོ་ནར་འོངས་ནས་ཡོངས་སུ་མྱ་ངན་ལས་འདའོ།། ཞེས་
གསུང་པའི་ཕྱིར། ཀུན་བཏུས་ལས། རིགས་ནས་རིགས་སུ་སྐྱེ་བ་
གང་ཞེ་ན། 
ལྷ་དང་མི་རྣམས་ཀྱི་ནང་དུ་རིགས་ནས་རིགས་སུ་སོང་
ནས་སྡུག་བསྔལ་གྱི་ཐ་མ་ཐོབ་པའོ།། ཞེས་གསུངས་པའི་ཕྱིར།ཡང་
ཁོ་ན་རེ། 
རྒྱུན་ཞུགས་རིགས་ནས་རིགས་སྐྱེ་དེས་ཚེ་དེ་ལ་ཕྱིར་འོང་
དང་ཕྱིར་མི་འོང་གི་འབྲས་ བུ་ མངོན་ དུ་ བྱེད་ པ་ ཡོད་ པར་ ཐལ།
རྒྱུན་ཞུགས་ལ་དེ་ལྟར་ཡོད་པའི་ཕྱིར་ན་མ་ཁྱབ་སྟེ། རྒྱུན་ཞུགས་ལ་
ཚེ་དེ་ལ་དེ་ལྟར་བྱེད་པ་དང་། ལས་ཉོན་གྱི་དབང་གིས་ཁམས་གོང་
མར་སྐྱེ་བ་ལེན་པ་ཡང་ཡོད་ཀྱང་ཅིག་ཤོས་ལ་དེ་མེད་པའི་ཁྱད་པར་
འཐད་པའི་ཕྱིར་ཏེ། 
བློ་གསལ་བགྲོད་པའི་ཐེམ་སྐས་ལས། རྒྱུན་
ཞུགས་ཀྱིས་ཚེ་དེ་ལ་ཕྱིར་འོང་དང་ཕྱིར་མི་འོང་གི་འབྲས་བུ་མངོན་
དུ་བྱེད་ཅིང། 
ཤི་འཕོས་ནས་ཁམས་གོང་མར་སྐྱེ་བ་ལེན་པ་ཡང་
ཡོད་ལ། རིགས་སྐྱེ་གཉིས་ལ་ཚེ་དེ་ལ་ འབྲས་ བུ་བར་ བ་ གཉིས་
མངོན་དུ་བྱེད་ཅིང༌། 
ཤི་འཕོས་ནས་ཁམས་གོང་མར་སྐྱེ་བ་ལེན་པ་
མི་སྲིད་དོ།། ཞེས་གསུངས་པའི་ཕྱིར། དེས་ན་རྒྱུན་ཞུགས་འབྲས་
གནས་ཁྱད་པར་ཅན་ལ་སྤང་བྱ་རིམ་གྱིས་པའི་དེ་དང་ཅིག་ཅར་
བའི་དེ་གཉིས་ཡོད། དང་བོ་ལ་ཡང་། 
རྒྱུན་ཞུགས་རིགས་ནས་
རིགས་སྐྱེ་དང་། 
རིགས་ནས་རིགས་སྐྱེ་མ་ཡིན་པར་གྱུར་པའི་སྤང་
， 90 •

ཀུན་མཁྱེན་དགེ་འདུན་ཉི་ཤུའི། །
བྱ་རིམ་གྱིས་པའི་རྒྱུན་ཞུགས་འབྲས་གནས་ཁྱད་པར་ཅན་གཉིས་
ཡོད་དེ།མཛོད་ལས། རྣམ་གསུམ་རྣམ་བཞི་ལས་ གྲོལ་བ།། ཞེས་
སོགས་གསུངས་པའི་ཕྱིར། འོ་ན་རྒྱུན་ཞུགས་རིགས་ནས་རིགས་སྐྱེ་
ཡིན་ན་རྒྱུན་ཞུགས་འབྲས་གནས་ཁྱད་པར་ཅན་ཡིན་པས་ཁྱབ་པ་
དང༌། ཙམ་ཁྱད་གཉིས་ཀྱི་ཁྱད་པར་གང་ཞེ་ན། དེ་ཡང་ཡོད་དེ་
རང་འབྲས་གོང་མ་ཐོབ་ཕྱིར་དུ་དངོས་སུ་བརྩོན་བཞིན་པའི་རྒྱུན་
ཞུགས་འབྲས་གནས་དེ་རྒྱུན་ཞུགས་འབྲས་གནས་ཁྱད་ པར་ ཅན་
རང་
དང་། རང་འབྲས་གོང་མའི་ཞུགས་པ་གཉིས་ཀར་འཇོག 
འབྲས་གོང་མ་ ཐོབ་ཕྱིར་དུ་དངོས་སུ་ མི་བརྩོན་པའི་རྒྱུན་ཞུགས་
འབྲས་གནས་དེ་རྒྱུན་ཞུགས་འབྲས་ གནས་ ཙམ་ པོ་ བ་ དང༌། རང་
འབྲས་ གོང་ མའི་ ཞུགས་ པ་ མ་ ཡིན་ པ་ གཉིས་ ཀར་ འཇོག་ ཅིང་།
།དེས་འབྲས་གནས་ཙམ་ཁྱད་གཞན་ལ་ཡང་རིགས་འདྲ་བའི་ཕྱིར་ཏེ
མཛོད་ལས། འབྲས་ཐོབ་འབྲས་བུའི་ཁྱད་པར་རྒྱུ།། ཞེས་སོགས་
གསུངས་པའི་ཕྱིར།། ༈ ། ། དག་པ་
གཉིས་པ་ཕྱིར་འོང་ཞུགས་འབྲས་བཤད་པ་ལ་གཉིས་ལས།
དང་བོ་འཆད་པར། དེའི་འོག་ཏུ་དབང་པོ་རྟུལ་བོ་དང་རྣོན་པོ་
དད་པ་དང་མཐོང་བས་ཐོབ་པ་དག་འབྲས་བུ་གཉིས་པ་ལ་ཞུགས་
པ་གཅིག་ཁོ་ན་ཡིན་ནོ།། ཞེས་པའི་གཞུང་འདི་བྱུང༌། འདིའི་
། དང་པོ་ནི།
སྐབས་སུ་སྦྱོར་བ་དང་མཐའ་དཔྱད་པ་གཉིས་ལས
སེམས་དང་།
ཕྱིར་འོང་ཞུགས་པ་དབང་རྟུལ་གྱི་མིང་ཅན་གྱི་བྱང་ 
• 91 •

ཀུན་མཁྱེན་དགེ་འདུན་ཉི་ཤུའི།
དེ་དབང་རྣོན་གྱི་མིང་ཅན་གྱི་བྱང་སེམས་གཉིས་ཆོས་ཅན། ཁྱོད་
འདིར་བསྟན་མཚོན་བྱ་དོན་གྱི་དགེ་འདུན་ལ་ཉི་ཤུ་ཡོད་པའི་གང་
དུ་བགྲང་བ་ཡོད་དེ། ཁྱོད་ལ་ཕྱིར་འོང་ཞུགས་པའི་མིང་ཅན་གྱི་
བྱང་སེམས་ཞེས་གཅིག་ཁོ་ནར་འདྲེན་པའི་ཕྱིར། གཉིས་པ་མཐའ་
དཔྱད་པ་ལ། འདོད་ཉོན་དྲུག་པ་ཆགས་བྲལ་གྱི་སྒོ་ནས་སྐྱེ་མི་རུང་
གི་ཆོས་ཅན་དུ་བྱས་པའི་ཆ་ནས་བཞག་པའི་ཞུགས་པ་དེ་ཕྱིར་འོང་
ཞུགས་པའི་མཚན་ཉིད་དུ་འཇོག། ༈ ། ། །
གཉིས་པ་ ཕྱིར་འོང་འབྲས་ གནས་ བཤད་ པ་ ལ་ ཙམ་ ཁྱད་
གཉིས་ལས། དང་པོ་འཆད་པར། དེའི་འོག་ཏུ་ལན་ཅིག་ཕྱིར་
འོང་བ་ཡིན་ནོ།། ཞེས་གསུངས། འདིའི་ སྐབས་ སུ་ གཉིས་ལས།
དང་པོ་ནི། ཕྱིར་འོང་འབྲས་གནས་ཙམ་པོ་བའི་མིང་ཅན་གྱི་བྱང་
སེམས་ཆོས་ཅན། ཁྱོད་འདིར་བསྟན་མཚོན་བྱ་དོན་གྱི་དགེ་འདུན་
ཡིན་ཏེ། སྐབས་འདིར་བསྟན་གྱི་རིག་ གྲོལ་གྱི་ཡོན་ ཏན་ བརྒྱད་
དང་ལྡན་པའི་ རྒྱལ་སྲས་འཕགས་པ་ཡིན་པའི་ཕྱིར།། ༈ །།
གཉིས་པ་མཐའ་དཔྱད་པ་ལ། སྤང་བྱ་སྤོང་ཚུལ་དང༌། སྐྱེ་བ་ལེན་
ཚུལ་གཉིས་ ལས། ་ དང༌ བོ་ ནི། ཁ་ ཅིག ཕྱིར་ འོང་ ཡིན་ ན།
འདོད་ཉོན་དྲུག་པ་སྤངས་པས་ཁྱབ་ཟེར་ན། དེ་མི་འཐད་པར་
ཐལ། ཉན་ཐོས་ མཐོང་ལམ་རྣམ་ གྲོལ་ལམ་ལ་ གནས་ པའི་ཕྱིར་
འོང་ཡོད་པའི་ཕྱིར་ཏེ། ཆགས་བྲལ་སྔོན་སོང་གི་ཕྱིར་འོང་གི་མ་
མཐའ་དེ་ནས་འཇོག་པའི་ཕྱིར། གཞན་ཡང་། གསེར་འཕྲེང་
• 92 .

ཀུན་མཁྱེན་དགེ་འདུན་ཉི་ཤུའི། །
ལས། དེའི་སྟེང་ནས་ཐོད་རྒལ་བའི་དགེ་འདུན་གྱི་སྤངས་པ་ལ་
ཡང་ཞིབ་ཆ་གཅིག་གདོན་པར་བྱའོ།། ཞེས་གསུངས་པ་མི་འཐད་
ཆགས་བྲལ་སྔོན་སོང་གི་ཕྱིར་འོང་ཡིན་ན་འདོད་ཉོན་
པར་ཐལ། 
དྲུག་པ་ཆགས་བྲལ་གྱི་སྒོ་ནས་སྤངས་པས་ཁྱབ་ཅིང་། འདོད་ཉོན་
དྲུག་པ་སྤངས་པས་མ་ཁྱབ་པའི་ཁྱད་པར་མི་འཐད་པའི་ཕྱིར་ཏེ
དེ་ཡིན་ན་འདོད་ཉོན་དྲུག་པ་སྤངས་པས་ཁྱབ་པའི་ཕྱིར། རྟགས་
ཁས། དེ་ལ་ཁོ་ན་རེ། རྣམ་པ་དྲུག་པ་ཟད་གྱུར་པ། ། དེ་ནི་ལན་
ཅིག་ཕྱིར་འོང་བ། ཞེས་གསུངས་པ་མི་འཐད་པར་ཐལ། ཕྱིར་
འོང་ཡིན་ན་འདོད་ཉོན་དྲུག་པ་སྤངས་པས་མ་ཁྱབ་པའི་ཕྱིར་ན་མ་
དེའི་དོན་ནི་ཕྱིར་འོང་ཡིན་ན་འདོད་ཉོན་དྲུག་པ་ལ་
ཁྱབ་སྟེ། 
ཆགས་བྲལ་བྱས་ པས་ཁྱབ་ ཅེས་ པའམ། ཡང་ན་འབྲས་བུ་རིམ་
གྱིས་པའི་ཕྱིར་འོང་ཡིན་ན་འདོད་ཉོན་དྲུག་པ་སྤངས་པས་ཁྱབ་ཅེས་
པའི་དོན་ཡིན་པའི་ཕྱིར།། ༈ ། ། །
གཉིས་པ་སྐྱེ་བ་ལེན་ཚུལ་ལ་ཁ་ཅིག་ཕྱིར་འོང་ཡིན་ན་ལས་
ཉོན་གྱི་དབང་གིས་འདོད་པར་ལན་ཅིག་ཕྱིར་འོང་པས་ཁྱབ་ཟེར་ན
དེ་མི་འཐད་པར་ཐལ། མཐོང་ལམ་ཐོབ་པའི་ཚེ་དེ་ལ་དགྲ་བཅོམ་
པའི་འབྲས་ བུ་ ཐོབ་ པར་ ངེས་ པའི་ ཕྱིར་འོང་ ཡོད་ པའི་ ཕྱིར་ ཏེ།
ཕྱིར་འོང་ལ་མཐོང་ཆོས་ཞི་བཞག་ཏུ་ཡོད་པའི་ཕྱིར། ཡང་ཁོ་ན་རེ།
དགྲ་བཅོམ་པ་ཡིན་ན། རང་ཉིད་དགྲ་བཅོམ་པའི་སྒྲ་བཤད་དུ་
ཡོད་པས་མ་ཁྱབ་པར་ཐལ། ཕྱིར་འོང་ལ་དེའི་ཕྱིར་ན་མ་ཁྱབ།
• 93 •

ཀུན་མཁྱེན་དགེ་འདུན་ཉི་ཤུའི། །
ཡང་ཁ་ཅིག ཕྱིར་འོང་ཡིན་ན། འདོད་པའི་སྐྱེ་སྲིད་གཉིས་མི་
ལེན་པས་ཁྱབ་ཟེར་ན། རང་འགྲེལ་ལས། གང་ཞིག་ལྷ་དག་གི་
ནང་དུ་སོང་ནས་སླར་མིའི་འཇིག་རྟེན་འདིར་ལན་ཅིག་ཕྱིར་འོང་སྟེ་
ཞེས་པའི་ལུང་དོན་མ་གྲུབ་པར་ཐལ། མཐོང་ལམ་ཐོབ་པའི་ལུས་
རྟེན་དོར་ རྗེས་ སུ་འདོད་ པའི་ལྷའི་སྐྱེ་སྲིད་གཅིག་བླངས། དེའི་
རྗེས་མེའི་སྐྱེ་སྲིད་གཅིག་བླངས་པའི་རྟེན་དེ་ལ་མྱང་འདས་མངོན་དུ་
བྱེད་པར་ངེས་ པའི་ ཕྱིར་འོང་མེད་ པའི་ ཕྱིར་ཏེ། ཁྱོད་ཀྱི་དམ་
བཅའ་འཐད་པའི་ཕྱིར། བྱས་པ་ལ་ཁོ་ན་རེ། དེ་ཆོས་ཅན། ལན་
ཅིག་ཕྱིར་འོང་མ་ཡིན་པར་ཐལ། མཐོང་ལམ་ཐོབ་པའི་ལུས་རྟེན་
དོར་རྗེས་སུ་ལས་ཉོན་གྱི་དབང་གིས་འདོད་པར་རིགས་མཐུན་གྱི་སྐྱེ་
སྲིད་གཉིས་ལེན་ པར་ངེས་པའི་ཕྱིར་འོང་ཡིན་པའི་ཕྱིར་ཏེ། དེ་
དོར་རྗེས་སུ་ལས་ཉོན་གྱི་དབང་གིས་འདོད་པའི་སྐྱེ་སྲིད་གཉིས་ལེན་
པར་ངེས་པའི་ཕྱིར་འོང་ཡིན་པའི་ཕྱིར་ན་ཁྱབ
། རྟགས་གྲུབ་སྟེ།
ཆོས་ཅན་དེ་ཡིན་པའི་ཕྱིར།། ༈ །།
རང་ལུགས་ལ། འདོད་ཉོན་དྲུག་པ་སྐྱེ་མི་རུང་གི་ཆོས་ཅན་
དུ་བྱས་པའི་ཆ་ནས་བཞག་པའི་འབྲས་གནས་དེ་ཕྱིར་འོང་འབྲས་
གནས་ཀྱི་མཚན་ཉིད། དེ་ལ་དབྱེ་ན། འབྲས་བུ་རིམ་གྱིས་པའི་
ཕྱིར་འོང་དང་། ཆགས་བྲལ་སྔོན་སོང་གི་དེ་གཉིས་ཡོད། རྒྱུན་
ཞུགས་ཀྱི་འབྲས་བུ་མངོན་དུ་བྱས་ནས་ཕྱིར་འོང་གི་འབྲས་བུ་ཐོབ་
པའི་ཕྱིར་འོང་འབྲས་གནས་དེ། འབྲས་བུ་ རིམ་གྱིས་པའི་ཕྱིར་

ཀུན་མཁྱེན་དགེ་འདུན་ཉི་ཤུའི། །
འོང་འབྲས་གནས་ཀྱི་མཚན་ཉིད། ས་མཚམས་འདོད་ཉོན་དྲུག་པ་
ལས་དངོས་སུ་གྲོལ་བའི་རྣམ་གྲོལ་ལམ་ནས་འདོད་ཉོན་དགུ་པའི་
དངོས་གཉེན་བར་ཆད་མེད་ལམ་གྱི་བར་དུ་ཡོད། དེ་མངོན་དུ་མ་
བྱས་པར་ཕྱིར་འོང་གི་འབྲས་བུ་ཐོབ་པའི་ཕྱིར་འོང་འབྲས་གནས་དེ།
ཆགས་བྲལ་ སྔོན་སོང་ གི་ཕྱིར་འོང་ འབྲས་ གནས་ ཀྱི་ མཚན་ ཉིད།
ས་མཚམས་ཉན་ཐོས་མཐོང་ལམ་རྣམ་གྲོལ་ལམ་ནས་འདོད་ཉོན་
དགུ་པའི་དངོས་གཉེན་བར་ཆད་མེད་ལམ་གྱི་བར་དུ་ཡོད།། ༈
རྩོད་པ་སྤོང་བ་ལ་ཁོ་ན་རེ། དགྲ་བཅོམ་ཞུགས་པའི་སྤང་
བྱའི་གཙོ་བོ་མ་སྤངས་པའི་དགྲ་བཅོམ་འབྲས་གནས་ཡོད་པར་ཐལ།
རྒྱུན་ཞུགས་ཞུགས་པའི་སྤང་བྱའི་གཙོ་བོ་མཐོང་སྤང་ཉོན་མོངས་
ཀུན་སྦྱོར་གསུམ་མ་སྤངས་པའི་རྒྱུན་ཞུགས་འབྲས་གནས་ཡོད་པའི་
ཕྱིར་ཏེ། ཕྱིར་འོང་ཞུགས་པའི་སྤང་བྱའི་གཙོ་བོ་འདོད་ཉོན་དྲུག་
པ་མ་སྤངས་པའི་ཕྱིར་འོང་འབྲས་གནས་ཡོད་པའི་ཕྱིར་ན་མ་ཁྱབ།།
༈ ། ། གཉིས་པ་ཕྱིར་འོང་འབྲས་གནས་ཁྱད་པར་ཅན་དེ་སྟོན་
པར་བྱེད་པ་ལ།དེའི་འོག་ཏུ་དེ་ཉིད་གཞན་བར་ཆད་གཅིག་པ་ཡིན་
ནོ།།ཞེས་གསུངས།འདིའི་སྐབས་སུ་སྦྱོར་བ་དང་།མཐའ་དཔྱད་པ་
གཉིས་ལས།དང་པོ་ནི།ཕྱིར་འོང་ཚེ་གཅིག་བར་ཆད་གཅིག་པའི་མིང་
ཅན་གྱི་བྱང་སེམས་ཆོས་ཅན།ཁྱོད་འདིར་བསྟན་མཚོན་བྱ་དོན་གྱི་
དགེ་འདུན་ལ་ཉི་ཤུ་ཡོད་པའི་ཡ་གྱལ་གཅིག་ཏུ་འདྲེན་པ་ཡིན་ཏེ། སྔ་
， 95 •

ཀུན་མཁྱེན་དགེ་འདུན་ཉི་ཤུའི། །
མ་ཕྱིར་འོང་འབྲས་གནས་ཙམ་པོ་བའི་མིང་ཅན་གྱི་བྱང་སེམས་དེ།
སྐབས་འདིར་བསྟན་གྱི་མཚོན་བྱ་དོན་གྱི་དགེ་འདུན་ལ་ཉི་ཤུ་ཡོད་
པའི་ཡ་གྱལ་ གཅིག་ ཏུ་བགྲངས་ པ་ལས་གཞན་ཁྱད་པར་ཅན་ཚེ་
གཅིག་བར་ཆད་གཅིག་པའི་མིང་ཅན་ཞེས་ཉི་ཤུའི་ཡ་གྱལ་གཅིག་ཏུ་
འདྲེན་པའི་ ཕྱིར། ༈ གཉིས་ པ་ མཐའ་དཔྱད་ པ་ ལ་ ཁ་ ཅིག
ཕྱིར་འོང་ཚེ་གཅིག་བར་ཆད་གཅིག་པ་ཡིན་ན།འདོད་ཉོན་བདུན་པ་
དང་བརྒྱད་པ་སྤངས་པས་ཁྱབ།དགུ་པ་མ་སྤངས་པས་ཁྱབ་ཟེར་ན།
དེ་མི་འཐད་པར་ཐལ།ཉན་ཐོས་མཐོང་ལམ་རྣམ་གྲོལ་ལམ་ལ་གནས་
པའི་ཕྱིར་འོང་ཚེ་གཅིག་བར་ཆད་གཅིག་པ་ཡོད་པའི་ཕྱིར།དེའི་མ་
མཐའི་ས་མཚམས་དེ་ནས་འཇོག་པའི་ཕྱིར་ཏེ།མཐོང་ལམ་གྱི་སྔ་རོལ་
དུ་འདོད་ཉོན་བདུན་པ་དང་བརྒྱད་པ་ལ་ཆགས་བྲལ་བྱས་པའི་ཕྱིར་
འོང་ཚེ་གཅིག་བར་ཆད་གཅིག་པའི་མ་མཐའི་ས་མཚམས་དེ་ནས་
འཇོག་པ་གང་ཞིག ཕྱིར་འོང་ཚེ་གཅིག་བར་ཆད་གཅིག་པ་ལ་
ཆགས་བྲལ་སྔོན་སོང་བཞག་ཏུ་ཡོད་པའི་ཕྱིར།དང་པོ་དེ་ལྟར་འཇོག་
སྟེ།མཐོང་ལམ་གྱི་སྔ་རོལ་དུ་འདོད་ཉོན་གསུམ་པ་དང་བཞི་པ་ལ་
ཆགས་བྲལ་བྱས་པའི་རྒྱུན་ཞུགས་ཀྱི་མ་མཐའ་དེ་ནས་འཇོག་པའི་
ཕྱིར་ཏེ།རང་འགྲེལ་ལས། སྔོན་རྣམ་པ་ གསུམ་ དང་བཞི་བ་ སྤངས་
པའམ་ཞེས་ སོགས་གསུངས་པའི་ཕྱིར།རྩ་རྟགས་གཉིས་པ་གྲུབ་སྟེ།
སྔོན་རྣམ་ པ་ གསུམ་ དང་ཞེས་ སོགས་ ཀྱི་གཞུང་འདིས་ བར་ ཆད་
གཅིག་པ་ལ་ཆགས་བྲལ་སྔོན་སོང་ཡོད་པར་བསྟན་པའི་ཕྱིར།ཞེས་

ཀུན་མཁྱེན་དགེ་འདུན་ཉི་ཤུའི། །
འཆད་པར་དེ་ཉིད་ལས།མཐར་གྱིས་པས་མ་ཁྱབ་པ་ནི་བརྗོད་ཟིན་
ལ་ཞེས་པ་དང་།གསེར་འཕྲེང་ལས།གཞུང་འདིས་ཚེ་གཅིག་བར་ཆད་
གཅིག་པ་ལ་ཆགས་བྲལ་སྔོན་སོང་ཡོད་པར་བསྟན་ཏོ།།ཞེས་གསུངས་
པའི་ཕྱིར།དེ་ལ་ཁོ་ན་རེ། ཉེས་ཆ་བདུན་དང་བརྒྱད་ཟད་པ།།ཞེས་
སོགས་ཀྱི་ལུང་དོན་མ་གྲུབ་པར་ཐལ།ཕྱིར་འོང་ཚེ་གཅིག་བར་ཆད་
གཅིག་པ་ཡིན་ན།འདོད་ཉོན་བདུན་པ་དང་བརྒྱད་པ་སྤངས་པས་
ཁྱབདགུ་བ་མ་སྤངས་པས་ཁྱབ་པའི་ཁྱད་པར་མི་འཐད་པའི་ཕྱིར་
ན་མ་ཁྱབ་སྟེ།དེའི་དོན་ནི་ཆགས་བྲལ་ སྔོན་སོང་གི་ཕྱིར་འོང་ཚེ་
གཅིག་བར་ཆད་གཅིག་པ་ཡིན་ན།འདོད་ཉོན་བདུན་པ་ཆགས་བྲལ་
གྱི་སྒོ་ནས་སྐྱེ་མི་རུང་གི་ཆོས་ཅན་དུ་བྱས་པས་ཁྱབ།བརྒྱད་པ་ལ་
གཉིས་ཡོད།དགུ་པ་སྐྱེ་མི་རུང་གི་ཆོས་ཅན་དུ་མ་བྱས་པས་ཁྱབ།
འབྲས་བུ་རིམ་གྱིས་པའི་ཕྱིར་འོང་ཚེ་གཅིག་བར་ཆད་གཅིག་པ་ཡིན་
ན།འདོད་ཉོན་བདུན་པ་སྤངས་པས་ཁྱབ།བརྒྱད་པ་ལ་གཉིས་ཡོད།
།བྱས་པ་ལ་
དགུ་པ་མ་སྤངས་པས་ཁྱབ་ཅེས་པའི་དོན་ཡིན་པའི་ཕྱིར
འོ་ན་འདོད་ཉོན་བདུན་པ་ཙམ་སྤངས་པའི་ཕྱིར་འོང་ཚེ་
ཁོ་ན་རེ།
གཅིག་བར་ཆད་གཅིག་པ་ཡོད་པར་ཐལ།ལུང་དོན་འཐད་པའི་ཕྱིར།
འདོད་ན།དེ་ཆོས་ཅན།ཁྱོད་ཕྱིར་འོང་ཚེ་གཅིག་བར་ཆད་གཅིག་པ་
མ་ཡིན་པར་ཐལ།ཁྱོད་ལ་དེའི་དོན་མ་ཚང་པའི་ཕྱིར་ཏེ།ཁྱོད་ཀྱིས་
ཕྱིར་མི་འོང་གི་འབྲས་བུ་མངོན་དུ་བྱེད་པ་ལ་འདོད་ཉོན་བདུན་པ་
།ཁྱབ་སྟེ།གསེར་
དང་བརྒྱད་པ་གཉིས་ཀྱིས་བར་དུ་གཅོད་པའི་ཕྱིར
• 97 .

ཀུན་མཁྱེན་དགེ་འདུན་ཉི་ཤུའི།
འཕྲེང་ལས།འདིས་ཉོན་མོངས་བདུན་ལས་མ་སྤངས་ན་ཚེ་གཅིག་པ་
ཡིན་ཀྱང་བར་ཆད་གཅིག་པ་མ་ཡིན་ནོ།།ཞེས་གསུངས་པའི་ཕྱིར་ན་
མ་ཁྱབ་སྟེ།དེའི་བར་ཆད་དེ་ལ་གཙོ་ཕལ་འབྲིང་གསུམ་གྱི་དབང་དུ་
བྱས་པའི་གཙོ་བོ་འདོད་ཉོན་དགུ་བས་གེགས་བྱེད་པས་དེ་ལ་བར་
ཚད་གཅིག་པར་བསྟན་པའི་ཕྱིར།འདོད་ཉོན་བདུན་པ་ཙམ་སྤངས་
པའི་ཕྱིར་འོང་ཚེ་ གཅིག་བར་ཆད་གཅིག་ པ་ དེ་ ལ་ ཕྱིར་འོང་ ཚེ་
གཅིག་བར་ཆད་གཅིག་པའི་དོན་ཚད་བར་ཐལ།དེས་ཕྱིར་མི་འོང་གི་
ན་བར་ཆད་གཅིག་པའི་དོན་ཚད་བའི་ཕྱིར་ཏེ།འདོད་ཉོན་བརྒྱད་པ་
དེ་གཙོ་བོའི་དབང་དུ་བྱས་ན་འདོད་ཉོན་དགུ་པས་བསྡུས་པའི་ཕྱིར་
ཏེ་བློ་གསལ་བགྲོད་པའི་ཐེམ་སྐས་ལས།ཕྱིར་འོང་འབྲས་གནས་ཁྱད་
པར་ཅན་བར་ཆད་གཅིག་པ་ཞེས་འབྱུང་བ་ཇི་ལྟ་བུ་ཞེ་ན།ཕྱིར་འོང་
འབྲས་གནས་ཁྱད་པར་ཅན་གང་།འདོད་ཉོན་བདུན་ནམ་བརྒྱད་
སྤངས་པ།ཕྱིར་མི་འོང་གི་འབྲས་བུ་ཐོབ་པ་ལ་ཉོན་མོངས་གཅིག་
གིས་བར་དུ་ཆོད་ལ།མྱང་འདས་ཐོབ་པ་ལ་ཚེ་གཅིག་གིས་བར་དུ་
ཆོད་པ་གང་ཡིན་པ་སྟེ།ཇི་སྐད་དུ།ཉས་ཆ་བདུན་དང་བརྒྱད་ཟད་པ།།
ཚེ་གཅིག་བར་ཆད་པ་དང་།།གསུམ་པ་ལ་ནི་ཞུགས་པའང་ཡིན།།ཞེས་
གསུངས་པའི་ཕྱིར།། ༈ ། ། རང་ལུགས་ལ།འདོད་ཉོན་བདུན་པ་
ཆགས་བྲལ་གྱི་སྒོ་ནས་སྐྱེ་མི་རུང་གི་ཆོས་ཅན་དུ་བྱས་པའི་ཆ་ནས་
བཞག་ཅིང་འདོད་ ཉོན་དགུ་ པ་དེ་ལྟར་མ་བྱས་ པ་ ཡང་ ཡིན།ཚེ་
• 98 .

ཀུན་མཁྱེན་དགེ་འདུན་ཉི་ཤུའི།
འཕོས་ནས་འདོད་ལྷའི་སྐྱེ་སྲིད་གཅིག་བླངས་པའི་རྟེན་དེ་ལ་མྱང་
འདས་མངོན་དུ་བྱེད་ངེས་ཡང་ཡིན་པའི་གཞི་མཐུན་པར་གྱུར་པའི་
ཕྱིར་འོང་འབྲས་གནས་ཁྱད་པར་ཅན་དེ་ཕྱིར་འོང་ཚེ་གཅིག་བར་
ཆད་གཅིག་པའི་་མཚན་ཉིད།དེ་ལ་དབྱེ་ན།ཆགས་བྲལ་སྔོན་སོང་གི་
ཕྱིར་འོང་ཚེ་གཅིག་བར་ཆད་གཅིག་པ་དང་།འབྲས་བུ་རིམ་གྱིས་
པའི་དེ་གཉིས་ཡོད།། ། ། རྩོད་པ་སྤོང་བ་ལ་ཁོ་ན་རེ།ཕྱིར་འོང་ཚེ་
གཅིག་བར་ཆད་གཅིག་པ་དང་་རྒྱུད་གཅིག་ཏུ་གྱུར་པའི་མིའི་རིགས་
ནས་རིགས་སྐྱེ་མེད་པར་ཐལ།ཕྱིར་འོང་ཚེ་གཅིག་བར་ཆད་གཅིག་པ་
ཡིན་ན།མཐར་འདོད་ལྷའི་རྟེན་ལ་མྱང་འདས་མངོན་དུ་བྱེད་ངེས་
ཡིན་པས་ཁྱབ་པའི་ཕྱིར།འདོད་ན།དེ་དང་རྒྱུད་གཅིག་ཏུ་གྱུར་པའི་
རིགས་ནས་རིགས་སྐྱེ་མེད་པར་ཐལ།འདོད་པའི་ཕྱིར་ན་མ་ཁྱབ་སྟེ།
མིའི་རིགས་ནས་རིགས་སྐྱེ་ཡིན་ན་མཐར་མིའི་རྟེན་ལ་མྱང་འདས་
མངོན་དུ་བྱེད་ ངེས་ཡིན་པས་ཁྱབ་ཅིང་། ཕྱིར་འོང་ཚེ་གཅིག་
བར་ཆད་གཅིག་པ་དང༌། ལྷའི་རིགས་ནས་རིགས་སྐྱེ་གཉིས་པོ་
གང་རུང་ཡིན་ན་མཐར་ལྷའི་རྟེན་ལ་མྱང་འདས་མངོན་དུ་བྱེད་ངེས་
ཡིན་པས་ཁྱབ་པའི་ཕྱིར་ཏེ། བློ་གསལ་བགྲོད་པའི་ཐེམ་སྐས་ལས།
འཆི་འཕོ་འདོད་ལྷའི་རྟེན་དག་ལ།།མྱང་འདས་མངོན་དུ་བྱེད་ཅེས་
བསྟན།། ཞེས་དང་། ཀུན་བཏུས་ལས། བར་ཆད་གཅིག་པ་གང་
ཞེ་ན། གང་ལན་ཅིག་ཕྱིར་འོང་བ་ལྷ་རྣམས་ཀྱི་ནང་ཉིད་དུ་སྡུག་
བསྔལ་གྱི་ཐ་མ་ཐོབ་པའོ། ་ ཞེས་གསུངས་པའི་ཕྱིར།། ༈ །།
• 99 •

ཀུན་མཁྱེན་དགེ་འདུན་ཉི་ཤུའི། །
གསུམ་པ་ཕྱིར་མི་འོང་བཤད་པ་ལ། ཕྱིར་མི་འོང་ཞུགས་འབྲས་
གཉིས་ལས། དང་པོ་སྟོན་པར། དེའི་འོག་ཏུ་སྔ་མ་བཞིན་དུ་དད་
པ་དང་མཐོང་པས་ཐོབ་པ་འབྲས་བུ་གསུམ་པ་ལ་ཞུགས་པ་ཡིན་
ནོ། ། ཞེས་ གསུངས། འདིའི་ སྐབས་ སུ་ སྦྱོར་ བ་ དང་། མཐའ་
དཔྱད་པ་གཉིས་ལས། དང་པོ་ནི།ཕྱིར་མི་འོང་ཞུགས་པ་དད་མོས་
པ་དང་མཐོང་ཐོབ་པ་གཉིས་ཀྱི་མིང་ཅན་གྱི་བྱང་སེམས་དེ་འདིར་
བསྟན་ཕྱིར་མི་འོང་སྐོར་ལ་བརྟེན་པའི་བྱང་སེམས་ལ་བཅུ་ཡོད་པའི་
གྲངས་གཅིག་ ཏུ་འདྲེན་པ་ཡིན་ཏེ། ཕྱིར་མི་འོང་ཞུགས་པ་དད་
མོས་པ་དང་མཐོང་ཐོབ་པ་གཉིས་ལ་ཕྱིར་མི་འོང་ཞུགས་པ་ཞེས་
འདིར་བསྟན་ཕྱིར་མི་འོང་སྐོར་ལ་བཅུ་ཡོད་པའི་གྲངས་གཅིག་ཏུ་
འདྲེན་པའི་ཕྱིར།། ༈ །།
གཉིས་པ་མཐའ་དཔྱད་པ་ལ། འདོད་ཉོན་དགུ་པ་སྐྱེ་མི་
རུང་གི་ཆོས་ཅན་དུ་བྱས་པའི་ཆ་ནས་བཞག་པའི་ཕྱིར་མི་འོང་གི་
འབྲས་བུ་ཐོབ་པའི་ཕྱིར་དུ་དངོས་སུ་བརྩོན་བཞིན་པའི་རིགས་སུ་
གནས་པའི་ཐེག་དམན་གང་ཟག་དེ་ཕྱིར་མི་འོང་ཞུགས་པའི་མཚན་
ཉིད། དེ་ལ་དབང་བོའི་སྒོ་ནས་དབྱེ་ན། དེར་གྱུར་པའི་དབང་བོ་
རྣོ་རྟུལ་གཉིས།སྤང་བྱ་སྤོང་ཚུལ་གྱི་སྒོ་ནས་དབྱེ་ན། ཆགས་བྲལ་
སྔོན་སོང་དང་འབྲས་བུ་རིམ་གྱིས་པ་གཉིས་ཡོད། དེ་ལ་ཁ་ ཅིག
ཕྱིར་འོང་ཞུགས་པ་དབང་རྣོན་དང་རྒྱུད་གཅིག་ཏུ་གྱུར་པའི་ཕྱིར་མི་
འོང་ཞུགས་པ་དེ།ཕྱིར་མི་འོང་ཞུགས་པ་དབང་རྣོན་གྱི་མཚན་ཉིད།
• 100 .

ཀུན་མཁྱེན་དགེ་འདུན་ཉི་ཤུའི།
ཕྱིར་འོང་ཞུགས་པ་དབང་རྟུལ་དང་རྒྱུན་གཅིག་ཏུ་གྱུར་པའི་ཕྱིར་མི་
འོང་ཞུགས་པ་དེ།ཕྱིར་མི་འོང་ཞུགས་པ་དབང་རྟུལ་གྱི་མཚན་ཉིད་
ཟེར་ན།མཛོད་ལས། ཁ་ཅིག དང་པོ་ནས་དེའི་རིགས།། ཁ་ཅིག
སྦྱངས་པ་ལས་གྱུར་ཏོ༎ ཞེས་ པའི་ ལུང་དོན་ མ་ གྲུབ་ པར་ ཐལ།
རྒྱུན་ཞུགས་དབང་རྣོན་དེ་ལ་དང་པོ་ཉིད་ནས་དབང་བོ་རྣོ་བའི་
རྒྱུན་ཞུགས་ཞུགས་ པ་ དང༌ རྒྱུན་ གཅིག་ ཏུ་ གྱུར་ པའི་ རྒྱུན་ཞུགས་
འབྲས་གནས་དབང་རྣོན་དང་།རྒྱུན་ཞུགས་ཞུགས་པ་དབང་རྟུལ་
སྦྱངས་སྟོབས་ཀྱིས་རྒྱུན་ཞུགས་འབྲས་གནས་དབང་རྣོན་དུ་གནས་
གྱུར་པ་གཉིས་ཡོད་པ་མ་ཡིན་པའི་ཕྱིར། དེར་ཐལ། ཕྱི་མ་དེ་མེད་
པའི་ཕྱིར་ཏེ། ཕྱིར་འོང་ཞུགས་ པ་དབང་རྟུལ་སྦྱངས་སྟོབས་ཀྱི་
ཕྱིར་འོང་འབྲས་གནས་དབང་རྣོན་དུ་གནས་གྱུར་པ་ཡོད་པ་མ་ཡིན་
པའི་ཕྱིར་ཏེ། ཁྱོད་ཀྱི་དམ་བཅའ་འཐད་པའི་ཕྱིར། གཞན་ཡང་
རྒྱུན་ཞུགས་ ཞུགས་ པ་ དབང་ རྟུལ་ སྦྱངས་ སྟོབས་ ཀྱི་ རྒྱུན་ ཞུགས་
འབྲས་གནས་དབང་ནོན་དུ་གནས་གྱུར་པ་ཡོད་པར་ཐལ། ཕྱིར་
འོང་ཞུགས་ པ་ དབང་ རྟུལ་ སྦྱངས་ སྟོབས་ ཀྱིས་ ཕྱིར་འོང་ འབྲས་
གནས་དབང་རྣོན་དུ་གནས་གྱུར་པ་ཡོད་པའི་ཕྱིར་ཏེ། ཕྱིར་མི་
འོང་ལ་དེའི་ཕྱིར་ཏེ། དགྲ་བཅོམ་ལ་དེའི་ཕྱིར་ཏེ། དགྲ་བཅོམ་
དབང་རྟུལ་སྦྱངས་སྟོབས་ཀྱི་དགྲ་བཅོམ་དབང་རྣོན་དུ་གནས་གྱུར་
བ་ཡོད་པའི་ཕྱིར་ཏེ། རྟོགས་པའི་འོས་སུ་གྱུར་བའི་དགྲ་བཅོམ་པ་
ཡོད་པའི་ཕྱིར། ཁ་ཅིག དགྲ་བཅོམ་ལ་ཆགས་བྲལ་སྔོན་སོང་
· 101 .

ཀུན་མཁྱེན་དགེ་འདུན་ཉི་ཤུའི།
བཞག་ཏུ་ཡོད་པར་ཐལ། ཆགས་བྲལ་སྔོན་སོང་དང་དགྲ་བཅོམ་
པའི་གཞི་མཐུན་ཡིན་ན།ཆགས་བྲལ་སྔོན་སོང་གི་དགྲ་བཅོམ་པ་ཡིན་
དགོས་པའི་ཕྱིར་ཏེ། ཆགས་བྲལ་སྔོན་སོང་དང་དགྲ་བཅོམ་ཞུགས་
པའི་གཞི་མཐུན་ཡིན་ན། ཆགས་བྲལ་ སྔོན་སོང་གི་དགྲ་བཅོམ་
ཞུགས་པ་ཡིན་དགོས་པའི་ཕྱིར་ཏེ། དེ་དང་ཕྱིར་མི་འོང་འབྲས་
གནས་ཀྱི་གཞི་མཐུན་ཡིན་ན། དེ་སྔོན་སོང་གི་ཕྱིར་མི་འོང་འབྲས་
གནས་ཡིན་དགོས་པའི་ཕྱིར་ཏེ། དེ་དང་ཕྱིར་འོང་འབྲས་གནས་
ཀྱི་གཞི་མཐུན་ཡིན་ན། དེ་སྔོན་སོང་གི་ཕྱིར་འོང་འབྲས་གནས་
ཡིན་དགོས་པའི་ཕྱིར་ན་མ་ཁྱབ། རྟགས་གྲུབ་སྟེ། དེ་དང་ཕྱིར་
འོང་གི་གཞི་མཐུན་ཡིན་ན་དེ་སྔོན་སོང་གི་ཕྱིར་འོང་ཡིན་དགོས་
པའི་ཕྱིར། གཞན་ཡང་། གསེར་འཕྲེང་ལས། དེས་ན་ཐོད་རྒལ་
བ་དང་རིམ་གྱིས་པ་གང་ཡང་མ་ཡིན་པའི་དགེ་འདུན་དུ་མ་ཞིག་
འོང་བར་སྣང་ངོ་།། ཞེས་པའི་ལུང་དོན་མ་གྲུབ་པར་ཐལ། ཆགས་
བྲལ་སྔོན་སོང་གི་ཕྱིར་འོང་འབྲས་གནས་ཁྱད་པར་ཅན་དེ་ཆགས་
བྲལ་སྔོན་སོང་དང་ཕྱིར་མི་འོང་ཞུགས་པའི་གཞི་མཐུན་ཡིན་ཀྱང་
ཆགས་བྲལ་སྔོན་ སོང་གི་ཕྱིར་མི་འོང་ཞུགས་ པ་ མ་ ཡིན་ པ་དང་།
ཆགས་བྲལ་སྔོན་སོང་གི་ཕྱིར་འོང་འབྲས་གནས་ཀྱི་རྟོགས་པ་སྔོན་དུ་
སོང་པའི་ཕྱིར་མི་འོང་འབྲས་གནས་དེ་ཆགས་བྲལ་སྔོན་སོང་དང་
ཕྱིར་མི་འོང་འབྲས་གནས་ཀྱི་གཞི་མཐུན་ཡིན་ཀྱང༌། ཆགས་བྲལ་
སྔོན་སོང་གི་ཕྱིར་མི་འོང་འབྲས་གནས་མ་ཡིན་པའི་ཁྱད་པར་མི་
， 102 •

ཀུན་མཁྱེན་དགེ་འདུན་ཉི་ཤུའི།
འཐད་ པའི་ ཕྱིར་ ཏེ། ཁྱོད་ ཀྱི་ དམ་ བཅའ་ འཐད་ པའི་ ཕྱིར།
གཞན་ཡང་ཆགས་བྲལ་སྔོན་སོང་གི་ཕྱིར་འོང་འབྲས་གནས་ཁྱད་
པར་ཅན་ཆོས་ཅན། མཐོང་ལམ་གྱི་སྔ་རོལ་དུ་འདོད་ཉོན་དགུ་བ་
མན་ ཆད་ ལ་ ཆགས་ བྲལ་ བྱས་ པའི་ གང༌ ཟག་ ཡིན་ པར་ ཐལ།
ཆགས་བྲལ་སྔོན་སོང་གི་ཕྱིར་མི་འོང་ཞུགས་པ་ཡིན་པའི་ཕྱིར་ཏེ།
དེ་སྔོན་སོང་དང་ཕྱིར་མི་འོང་ཞུགས་པའི་གཞི་མཐུན་ཡིན་པའི་ཕྱིར།
ཁྱབ་པ་ཁས།རྟགས་གྲུབ་སྟེ།དང་པོ་གང་ཞིག ཕྱི་མ་ཡིན་པའི་ཕྱིར།
དང་པོ་གྲུབ་སྟེ། འབྲས་བུ་ཐོད་རྒལ་བ་ཡིན་པའི་ཕྱིར་ཏེ།འབྲས་
་ བུ་ཐོད་རྒལ་བའི་ཕྱིར་འོང་ཡིན་པའི་ཕྱིར་ཏེ། རྒྱུན་ཞུགས་ཀྱི་
འབྲས་བུ་མངོན་དུ་མ་བྱས་པར་ཕྱིར་འོང་གི་འབྲས་བུ་མངོན་དུ་
བྱས་པའི་ཕྱིར་འོང་ཡིན་པའི་ཕྱིར།། ༈ །།
གཉིས་པ་ཕྱིར་མི་འོང་འབྲས་ གནས་དེ་སྟོན་པར། དེའི་
འོག་ཏུ་ཕྱིར་མི་འོང་བ་སྟེ། ཞེས་གསུངས། འདིའི་སྐབས་སུ་ཁ་
ཅིག ཕྱིར་མི་འོང་འབྲས་གནས་ཡིན་ན། འདོད་ཉོན་དགུ་བ་
སྤངས་ པའི་ཁྱབ་ཟེར་ན། དེ་མི་འཐད་ པར་ ཐལ། ཉན་ཐོས་
། དེ་
མཐོང་ལམ་རྣམ་གྲོལ་ལམ་ལ་གནས་པའི་དེ་ཡོད་པའི་ཕྱིར་ཏེ
ལ་གནས་པའི་ཆགས་བྲལ་སྔོན་སོང་གི་ཕྱིར་མི་འོང་འབྲས་གནས་
ཡོད་པའི་ཕྱིར། དེ་ལ་ཁོ་ན་རེ། དེ་དགུ་ཟད་པ་ཕྱིར་མི་འོང་།
ཞེས་པའི་ལུང་དོན་མ་ གྲུབ་ པར་ ཐལ། ངེད་ཀྱི་དམ་བཅའ་མི་
། དེའི་དོན་ནི་འབྲས་བུ་རིམ་གྱིས་
འཐད་པའི་ཕྱིར་ན་མ་ཁྱབ་སྟེ
• 103 ，

ཀུན་མཁྱེན་དགེ་འདུན་ཉི་ཤུའི།
པའི་ཕྱིར་མི་འོང་ཡིན་ན་དེ་སྤངས་པས་ཁྱབ་པ་དང༌། འབྲས་བུ་
ཐོད་རྒལ་བའི་ཕྱིར་མི་འོང་ཡིན་ན། དེ་ལ་ཆགས་བྲལ་བྱས་པས་
ཁྱབ་ཅེས་པའི་དོན་ཡིན་པའི་ཕྱིར། ཡང་ཁོ་ན་རེ། འདོད་པའི་
སས་བསྡུས་ཀྱི་ཆོས་ཀྱི་བདག་འཛིན་སྤངས་ནས་ཁམས་གོང་མའི་
སས་བསྡུས་ཀྱི་དེ་མ་སྤངས་པའི་གང་ཟག་ཡོད་པར་ཐལ། འདོད་
པའི་སས་བསྡུས་ཀྱི་གང་ཟག་གི་བདག་འཛིན་སྤངས་ནས་ཁམས་
གོང་མའི་སས་བསྡུས་ཀྱི་དེ་མ་སྤངས་པའི་གང་ཟག་ཡོད་པའི་ཕྱིར་
ན་མ་ཁྱབ། རྟགས་གྲུབ་སྟེ། འདོད་ཉོན་སྤངས་ནས་ཁམས་གོང་
མའི་ ཉོན་ མོངས་ མ་ སྤངས་ པའི་ གང༌ ཟག་ ཡོད་ པའི་ ཕྱིར་ ཏེ།
འབྲས་བུ་རིམ་གྱིས་པའི་ཕྱིར་མི་འོང་དེ་དེ་ཡིན་པའི་ཕྱིར། གཞན་
ཡང་རྒྱུན་མཐའི་བར་ཆད་མེད་ལམ་རང་རྒྱུད་ལ་སྐྱེས་རྗེས་སུ་ས་
དང་པོའི་སྒོམ་ལམ་བར་ཆད་མེད་ལམ་ཆུང་ངུའི་ཆུང་ངུ་རང་རྒྱུད་
ལ་སྐྱེ་དགོས་ཀྱི་གང་ཟག་ཡོད་པར་ཐལ། ཐེག་ཆེན་གྱི་སྒོམ་ལམ་
བར་ཆད་མེད་ལམ་ཆེན་པོའི་ཆེན་པོ་རང་རྒྱུད་ལ་སྐྱེས་རྗེས་སུ་ས་
དང་པོའི་སྒོམ་ལམ་བར་ཆད་མེད་ལམ་ཆུང་ངུའི་ཆུང་ངུ་རང་རྒྱུད་
ལ་སྐྱེ་དགོས་ཀྱི་གང་ཟག་ཡོད་པའི་ཕྱིར། དེར་ཐལ། སྒོམ་སྤང་
ཉོན་མོང་ཆུང་ངུའི་ངུ་གང་ཡང་རུང་བ་ཅིག་གི་དངོས་གཉེན་རང་
རྒྱུད་ལ་སྐྱེས་ནས་སྒོམ་སྤང་ཉོན་མོངས་ཆེན་པོའི་ཆེན་པོ་གང་ཡང་
རུང་བ་ཅིག་གི་དངོས་གཉེན་རང་རྒྱུད་ལ་སྐྱེ་དགོས་ཀྱི་ཉན་ཐོས་ཀྱི་
སྒོམ་ལམ་བར་ཆད་མེད་ལམ་པ་ལ་དེའི་ཕྱིར་ན་མ་ཁྱབ། རྟགས་
· 104 ，

ཀུན་མཁྱེན་དགེ་འདུན་ཉི་ཤུའི།
གྲུབ་སྟེ། འདོད་པའི་སས་བསྡུས་ཀྱི་སྒོམ་སྤང་ཉོན་མོངས་ཆུང་
ངུའི་དངོས་གཉེན་རང་རྒྱུད་ལ་སྐྱེས་ནས། བསམ་གཏན་དང་པོའི་
སས་བསྡུས་ཀྱི་སྒོམ་སྤང་ཉོན་མོངས་ཆེན་པོའི་དངོས་གཉེན་རང་
རྒྱུད་ལ་སྐྱེ་དགོས་ཀྱི་གང་ཟག་ཡོད་པའི་ཕྱིར་ཏེ། འབྲས་བུ་རིམ་
གྱིས་པའི་ཕྱིར་མི་འོང་གི་འབྲས་བུ་ཐོབ་ཁ་མའི་གང་ཟག་དེ་དེ་ཡིན་
པའི་ཕྱིར། དེ་ལ་ཁོ་ན་རེ། འདོད་པའི་རྟེན་ཅན་གྱི་འབྲས་བུ་རིམ་
གྱིས་པའི་ཕྱིར་མི་འོང་ཆོས་ཅན། ཁྱོད་ཀྱི་རྒྱུད་ལ་འདོད་ཉོན་མེད་
པར་ཐལ། ཁྱོད་འདོད་ཉོན་མ་ལུས་པར་སྤངས་པའི་གང་ཟག་
ཡིན་པའི་ཕྱིར། འདོད་ན། དེ་ཡོད་པར་ཐལ། ཁྱོད་ཀྱི་རྒྱུད་ལ་
འཇིག་ལྟ་ཡོད་པ་གང་ཞིག དེ་འདོད་ཉོན་ཡིན་པའི་ཕྱིར། དང་
པོ་གྲུབ་སྟེ། ཁམས་ གསུམ་ པོ་ གང་ རུང་ གི་ སས་ བསྡུས་ཀྱི་ཉོན་
མོངས་ཡིན། གཟུགས་གཟུགས་མེད་གཉིས་པོ་གང་རུང་གི་སས་
བསྡུས་ཀྱི་ཉོན་མོངས་མ་ཡིན་པའི་ཕྱིར་ཞེས་ཟེར་རོ།།༈ །། །
རང་ལུགས་ལ། འདོད་ཉོན་དགུ་བ་སྐྱེ་མི་རུང་གི་ཆོས་ཅན་
དུ་བྱས་པའི་ཆ་ནས་བཞག་པའི་འབྲས་གནས་དེ། ཕྱིར་མི་འོང་
འབྲས་གནས་ཀྱི་མཚན་ཉིད། དེ་ལ་འཕགས་ཆོས་བརྟེན་ཚུལ་གྱི་
སྒོ་ནས་དབྱེ་ན། འདོད་པར་ཚེ་ཡོངས་གྱུར་གྱི་ཕྱིར་མི་འོང་དང་།
འདོད་པར་ ཚེ་ ཡོངས་ སུ་ མ་ གྱུར་ བའི་ ཕྱིར་ མི་འོང་ གཉིས་ ཡོད།
འདོད་པར་འཕགས་ཆོས་སྐྱེ་བ་བརྒྱུད་མར་བརྟེན་པའི་ཕྱིར་མི་འོང་
དེ་དང་པོའི་མཚན་ཉིད། དེ་ལྟར་མ་བརྟེན་པའི་ཕྱིར་མི་འོང་དེ་
： 105 •

ཀུན་མཁྱེན་དགེ་འདུན་ཉི་ཤུའི།
གཉིས་པའི་མཚན་ཉིད། དེ་ལ་ཁོ་ན་རེ། མཐོང་ལམ་ཐོབ་པའི་
ལུས་རྟེན་དེ་དོར་མ་ཐག་ཏུ་འདོད་པའི་སྐྱེ་སྲིད་གཅིག་ཙམ་བླངས་
ནས་རྟེན་དེ་ལ་ཕྱིར་མི་འོང་དང་དགྲ་བཅོམ་པའི་འབྲས་བུ་མངོན་
དུ་བྱེད་པར་ངེས་པའི་རྒྱུན་ཞུགས་ཡོད་པར་ཐལ། ཚེ་འདི་ལ་ཕྱིར་
མི་འོང་དང་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པའི་
རྒྱུན་ཞུགས་འབྲས་གནས་ཡོད། མཐོང་ལམ་ཐོབ་པའི་ལུས་རྟེན་
དོར་རྗེས་སུ་འདོད་པའི་སྐྱེ་སྲིད་གཉིས་བླངས་ནས་རྟེན་དེ་ལ་ཕྱིར་
མི་འོང་དང་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པའི་
རྒྱུན་ཞུགས་འབྲས་གནས་ཀྱང་ཡོད་པའི་ཕྱིར། འདོད་ན་མཐོང་
ལམ་ཐོབ་པའི་ལུས་རྟེན་དོར་རྗེས་སུ་འདོད་པའི་སྐྱེ་སྲིད་གཅིག་ཙམ་
བླངས་ནས་རྟེན་དེ་ལ་ཕྱིར་མི་འོང་གི་འབྲས་བུ་མངོན་དུ་བྱས་ཟིན་
པའི་ཕྱིར་མི་འོང་འབྲས་གནས་ཡོད་པར་ཐལ། འདོད་པའི་ཕྱིར།
འདོད་ ན། དེ་ འདྲའི་ ཕྱིར་ མི་ འོང་ འབྲས་ གནས་ ཆོས་ ཅན།
འདོད་པར་ཚེ་ཡོངས་གྱུར་གྱི་ཕྱིར་མི་འོང་འབྲས་གནས་ཀྱི་མཚན་
ཉིད་དེར་ཐལ། མཚོན་བྱ་དེའི་ཕྱིར། འདོད་ན། མཐོང་ལམ་
ཐོབ་པའི་ལུས་རྟེན་དོར་རྗེས་སུ་འདོད་པའི་སྐྱེ་སྲིད་གཉིས་ལེན་པའི་
གང་ཟག་ཡིན་པར་ཐལ། འདོད་པའི་ཕྱིར་ན་མ་ཁྱབ་སྟེ། མཐོང་
ལམ་ཐོབ་ རྗེས་ སུ་ འདོད་ པའི་ བར་ སྲིད་ གཅིག་ དང་། སྐྱེ་སྲིད་
གཅིག་བླངས་པས་འཕགས་ལམ་སྐྱེ་བ་བརྒྱུད་མར་བརྟེན་པའི་དོན་
ཚང་བའི་ཕྱིར། དེ་ལྟ་མ་ཡིན་ན། གསེར་འཕྲེང་ལས། སྐྱེ་བ་
， 106 .

ཀུན་མཁྱེན་དགེ་འདུན་ཉི་ཤུའི།
གཅིག་བླངས་ནས་འདའ་བ་ནས་བདུན་བླངས་ནས་འདའ་བའི་
བར་དུ་ཡོད་པས་བདུན་དུ་ནི་མ་ངེས་མོད། ཅེས་པའི་ལུང་དོན་མ་
གྲུབ་པར་ཐལ། མཐོང་ལམ་ཐོབ་རྗེས་སུ་འདོད་པར་ལས་ཉོན་གྱི་
དབང་གིས་སྐྱེ་སྲིད་གཅིག་བླངས་ནས་དགྲ་བཅོམ་པའི་འབྲས་བུ་
མངོན་དུ་བྱེད་པའི་རྒྱུན་ཞུགས་སྲིད་པ་ལན་བདུན་པ་བ་གཅིག་མེད་
པའི་ཕྱིར་ཏེ། རྒྱུན་ཞུགས་སྲིད་པ་ལན་བདུན་པ་བས་མཐོང་ལམ་
ཐོབ་པའི་ལུས་རྟེན་དེ་དོར་མ་ཐག་ཏུ་འདོད་པར་སྐྱེ་སྲིད་གཅིག་
བླངས་པའི་རྟེན་དེ་ལ་ཕྱིར་མི་འོང་གི་འབྲས་བུ་མངོན་དུ་བྱས་པའི་
ཕྱིར་མི་འོང་མེད་པའི་ཕྱིར། མ་གྲུབ་ན།དེ་ཆོས་ཅན་འདོད་པར་
འཕགས་ལམ་སྐྱེ་བ་བརྒྱུད་མར་བརྟེན་པར་ཐལ། འདོད་པར་ཚེ་
ཡོངས་གྱུར་གྱི་ཕྱིར་མི་འོང་ཡིན་པའི་ཕྱིར།རྒྱུན་ཞུགས་སྲིད་པ་ལན་
བདུན་པ་བ་དང་རྒྱུད་གཅིག་ཏུ་གྱུར་པའི་ཕྱིར་མི་འོང་ཡིན་པའི་
ཕྱིར། ཁྱབ་སྟེ། རིགས་ནས་རིགས་སྐྱེས་དང་རྒྱུད་གཅིག་ཏུ་གྱུར་
པའི་ཕྱིར་མི་འོང་ཡིན་ན། དེ་ཡིན་དགོས་པའི་ཕྱིར། འདོད་ན།
མཐོང་ལམ་ཐོབ་པའི་ལུས་རྟེན་དོར་རྗེས་སུ་འདོད་པའི་སྐྱེ་སྲིད་
གཉིས་ ལེན་ མྱོང་ བའི་ གང་ ཟག་ ཡིན་ པར་ ཐལ་ ལོ།། ཁ་ ཅིག
འདོད་པར་ཚེ་ཡོངས་གྱུར་གྱི་ཕྱིར་མི་འོང་ལས་ཉོན་གྱི་དབང་གི་
ཁམས་གཞན་དུ་སྐྱེ་བ་ལན་པ་མེད་ཟེར་ན།འོ་ན། རང་འགྲེལ་ལས།
གཟུགས་ཀྱི་ཚེ་ཡོངས་སུ་གྱུར་བ་དག་ནི་ གཟུགས་མེད་ཁམས་སུ་
འཁོར་བར་བྱས་ཏེ།ཞེས་པའི་ལུང་དོན་མ་གྲུབ་པར་ཐལ།གཟུགས་ཀྱི་
་ 107 •

ཀུན་མཁྱེན་དགེ་འདུན་ཉི་ཤུའི།
ཚེ་ཡོངས་གྱུར་གྱི་ཕྱིར་མི་འོང་གིས་ལས་ཉོན་གྱི་དབང་གིས་གཟུགས་
མེད་དུ་སྐྱེ་བ་ལེན་པ་མེད་པའི་ཕྱིར་ཏེ།ཁྱོད་ཀྱི་དམ་བཅའ་འཐད་
པའི་ཕྱིར།གཞན་ཡང།མདོ་ལས།བདག་ནི་ཐ་མར་ཉམས་ན་ལྷ་གང་
འོག་མིན་ཞེས།རྣམ་པར་གྲགས་པ་དེར་ནི་སྐྱེ་བར་འགྱུར་བར་ཤོག
ཅེས་གསུངས་པ་མི་འཐད་པར་ཐལ།རྒྱུན་ཞུགས་སུ་གྱུར་བའི་བརྒྱ་
བྱིན་གྱིས་བདག་སྐྱེ་བ་འདིའི་འོག་ཏུ་འདོད་པར་སྐྱེས་ནས་རྟེན་དེ་
ལ་ཕྱིར་མི་འོང་གི་འབྲས་བུ་མངོན་དུ་བྱས་ཏེ།ཚེ་ཐ་མ་ལ་དགྲ་བཅོམ་
པའི་འབྲས་བུ་ཉམས་པ་སྟེ་མ་ཐོབ་ན་དེའི་སྐྱེ་བ་རྟིང་མ་ལ་གནས་
གཙང་ལྔ་བོ་གང་རུང་དུ་སྐྱེ་བ་བླངས་ནས་མྱང་འདས་མངོན་དུ་
བྱེད་པར་ཤོག་ཅེས་སྨོན་ལམ་བཏབ་པ་དེ་གྲུབ་པ་མེད་པའི་ཕྱིར་ཏེ།
རྒྱུན་ཞུགས་སུ་གྱུར་བའི་བརྒྱ་བྱིན་དང་རྒྱུད་གཅིག་ཏུ་གྱུར་པའི་ཕྱིར་
མི་འོང་ལས་དབང་གིས་འོག་མིན་དུ་སྐྱེ་བ་ལེན་པ་མེད་པའི་ཕྱིར་ཏེ
དམ་བཅའ་འཐད་པའི་ཕྱིར། གཞན་ཡང་འདོད་པར་ཚེ་ཡོངས་
གྱུར་གྱི་ཕྱིར་མི་འོང་ལས་དབང་གིས་ཁམས་གཞན་དུ་སྐྱེ་བ་ལེན་པ་
ཡོད་པར་ཐལ། 
མདོ་ལས་རྒྱུན་ཞུགས་སུ་གྱུར་བའི་བརྒྱ་བྱིན་གྱིས་
སྨོན་ལམ་དེ་ལྟར་བཏབ་པ་དེ་སྟོན་པས་མ་བཀག་པ་ལ་རྒྱུ་མཚན་
ཡོད་པའི་ཕྱིར།དེ་ལ་ཁོ་ན་རེ། དེ་སྟོན་པས་འགོག་རིགས་ཀྱང་མ་
བཀག་པ་ ལ་ རྒྱུ་མཚན་ཡོད་དེ། བཀག་ ན་ བརྒྱ་བྱིན་ མི་ དགའ་
དོགས་ནས་མ་བཀག་པའི་ཕྱིར་ཞེས་ཟེར་ན། དེ་མི་འཐད་པར་
ཐལ། དེ་སྟོན་པས་བཀག་པ་ལ་དེ་མ་དགའ་བའི་ཉེས་པ་དང་།
： 108 .

ཀུན་མཁྱེན་དགེ་འདུན་ཉི་ཤུའི།
ཆོས་མངོན་པ་དང་འགལ་བའི་ཉེས་པ་གཉིས་ཀྱི་ནང་ནས་ཕྱི་མ་
ཤིན་ཏུ་ལྕི་བའི་ཕྱིར་ཏེ། དེ་ལྟར་བཀག་པ་ལ་དེ་མི་དགའ་བའི་ཉེས་
པ་དང་། མ་ བཀག་ པས་ ཆོས་ མངོན་ པ་ དཀྲུགས་ པའི་ ཉེས་ པ་
གཉིས་ཀྱི་ནང་ནས་ཕྱི་མ་ལྕི་བའི་ཕྱིར་ཏེ། དེ་ལྟར་མི་དགའ་བའི་
ཉེས་པ་དང་། ཆོས་མངོན་པ་སྤངས་པའི་ཉེས་པ་གཉིས་ཀྱི་ནང་
ནས་ཕྱི་མ་ལྕི་བའི་ཕྱིར། དེ་ལ་ཁོ་ན་རེ། མཛོད་ལས། ། འདོད་
པར་ཚེ་ཡོངས་གྱུར་བའི་འཕགས། ཁམས་གཞན་དུ་ནི་འགྲོ་བ་
མེད།། ཅེས་གསུངས་པ་མི་འཐད་པར་ཐལ། དེ་ལས་དབང་གིས་
ཁམས་གཞན་དུ་སྐྱེ་བ་ལེན་པ་ཡོད་པའི་ཕྱིར་ན་མ་ཁྱབ་སྟེ། དེའི་
དོན་ནི་འདོད་པར་ཚེ་ཡོངས་གྱུར་གྱི་ཕྱིར་མི་འོང་ཕལ་ཆེ་བ་སྟེ་གཙོ་
ཆེ་བ་དེ་ལས་དབང་གིས་ཁམས་གཞན་དུ་སྐྱེ་བ་ལེན་པ་མེད་ཅེས་
པའི་དོན་ཡིན་པའི་ཕྱིར་ཏེ། བློ་གསལ་བགྲོད་པའི་ཐེམ་སྐས་ལས།
དེས་ལ་མངོན་པར། འདོད་པར་ཚེ་ཡོངས་གྱུར་གྱི་ཕྱིར་མི་འོང་
ཁམས་གཞན་དུ་མི་འགྲོ་བར་གསུངས་པ་ཕལ་ཆེར་ལ་དགོངས་སམ་
སྙམ་སྟེ། ཞེས་གསུངས་པའི་ཕྱིར། ཡང་ཁོ་ན་རེ། རྣམ་བཤད་
ལས། དང་ པོ་ ནི་ འདོད་ པར་ འཕགས་ ལམ་ སྐྱེ་ བ་ བརྒྱུད་ མར་
བརྟེན་ནས་ཕྱིར་ཕྱིར་མི་འོང་ཐོབ་པ་སྟེ། དེ་ནི་ཕྱིར་མི་འོང་ཐོབ་
པའི་ཚེ་དེ་ལ་མྱ་ངན་ལས་འདའ་བ་ཡིན་ལ། ཞེས་གསུངས་པ་མི་
འདོད་པར་ཚེ་ཡོངས་གྱུར་གྱི་ཕྱིར་མི་འོང་ཡིན་
འཐད་པར་ཐལ། 
ཕྱིར་མི་འོང་གི་འབྲས་བུ་ཐོབ་པའི་ཚེ་དེ་ལ་དགྲ་བཅོམ་པའི་
ན། 
: 109 .

ཀུན་མཁྱེན་དགེ་འདུན་ཉི་ཤུའི།
འབྲས་བུ་མངོན་དུ་བྱེདངེས་ཡིན་པས་མ་ཁྱབ་པའི་ཕྱིར་ཏེ། དེ་
ཡིན་ན། 
ཁམས་གཞན་དུ་སྐྱེ་བ་མི་ལེན་པས་མ་ཁྱབ་པའི་ཕྱིར།
ཞེས་ཟེར། ཡང་ཁོ་ན་རེ། འདོད་པར་ཚེ་ཡོངས་སུ་མ་གྱུར་པའི་
ཕྱིར་མི་འོང་དེ་ལ་དབྱེ་ན། གཟུགས་སུ་ཉེར་འགྲོའི་ཕྱིར་མི་འོང་།
གཟུགས་མེད་ཉེར་འགྲོའི་ཕྱིར་མི་འོང་། ཕྱིར་མི་འོང་མཐོང་ཆོས་
ཞི། ཕྱིར་ མི་ འོང༌་ ལུས་ མངོན་ བྱེད་ དང༌ བཞི་ རྣམས་ སུ་ ཡོད།
གཟུགས་སུ་ཉེར་འགྲོའི་ཕྱིར་མི་འོང་དེ་ལ། བར་འདའ་བ།སྐྱེས་
འདའ་བ། གོང་འཕོ་དང་གསུམ་ཡོད། ལས་དབང་གིས་གཟུགས་
ཀྱི་བར་ སྲིད་ དུ་ སྐྱེ་ བ་གཅིག་བླངས་ནས་ རྟེན་ དེ་ལ་ མྱང་འདས་
མངོན་དུ་བྱེད་པར་ངེས་པའི་འདོད་པའི་རྟེན་ཅན་གྱི་ཕྱིར་མི་འོང་
དེ་དང་པོའི་མཚན་ཉིད། ལས་དབང་གིས་གཟུགས་ཀྱི་སྐྱེ་སྲིད་དུ་
སྐྱེ་བ་གཅིག་ཁོ་ན་བླངས་ནས་རྟེན་དེ་ལ་མྱང་འདས་མངོན་དུ་བྱེད་
པར་ངེས་པའི་འདོད་པའི་རྟེན་ཅན་གྱི་ཕྱིར་མི་འོང་དེ་གཉིས་པའི་
མཚན་ཉིད། ལས་དབང་གིས་གཟུགས་ཀྱི་སྐྱེ་སྲིད་གཉིས་བརྒྱུད་
མར་བླངས་ནས་མཐར་ཁམས་གོང་མའི་རྟེན་ལ་མྱང་འདས་མངོན་
དུ་བྱེད་ པར་ངེས་པའི་འདོད་ པའི་རྟེན་ ཅན་ གྱི་ ཕྱིར་མི་འོང་ དེ་
གསུམ་པའི་མཚན་ཉིད་ཡིན་ཟེར་བ་དང་། འདོད་པར་ཚེ་ཡོངས་
གྱུར་གྱི་ཕྱིར་མི་འོང་ལས་དབང་གིས་ཁམས་གཞན་དུ་སྐྱེ་བ་ལེན་པ་
ཡོད་ཟེར་བ་ནང་འགལ་ཏེ། འདི་སྐད་དུ། འདོད་པར་ཚེ་ཡོངས་
གྱུར་གྱི་ཕྱིར་མི་འོང་ལས་དབང་གིས་ཁམས་གཞན་དུ་སྐྱེ་བ་ལེན་པ་
， 110 .

ཀུན་མཁྱེན་དགེ་འདུན་ཉི་ཤུའི། །
མེད་པར་ ཐལ། ལས་དབང་གིས་ གཟུགས་ཁམས་ སུ་སྐྱེ་བ་ལེན་
པར་ངེས་ པའི་ འདོད་ པར་ ཚེ་ཡོངས་ གྱུར་ གྱི་ ཕྱིར་ མི་ འོང༌ མེད།
ལས་དབང་གིས་གཟུགས་ཀྱི་བར་སྲིད་དུ་སྐྱེ་བ་གཅིག་བླངས་ནས་
རྟེན་དེ་ལ་མྱང་འདས་མངོན་དུ་བྱེད་པར་ངེས་པའི་དེ་མེད། ལས་
དབང་གིས་གཟུགས་མེད་ཀྱི་སྐྱེ་སྲིད་དུ་སྐྱེ་བ་གཅིག་བླངས་ནས་རྟེན་
དེ་ལ་ མྱང་འདས་ མངོན་ དུ་ བྱེད་ པར་ ངེས་ པའི་ དེ་ མེད། ལས་
དབང་གིས་གཟུགས་ཀྱི་སྐྱེ་བ་གཉིས་བརྒྱུད་མར་བླངས་ནས་ཁམས་
གོང་མའི་རྟེན་ལ་མྱང་འདས་མངོན་དུ་བྱེད་པར་ངེས་པའི་དེ་མེད་
པའི་ཕྱིར། དང་པོ་མ་གྲུབ་ན། དེ་ཆོས་ཅན།འདོད་པར་ཚེ་ཡོངས་
གྱུར་གྱི་ཕྱིར་མི་འོང་མ་ཡིན་པར་ཐལ ། གཟུགས་སུ་ཉེར་འགྲོའི་
ཕྱིར་མི་འོང་ཡིན་པའི་ཕྱིར་ཏེ་ལས་དབང་གིས་གཟུགས་ཁམས་སུ་སྐྱེ་
བ་ལེན་པར་ངེས་པའི་དེ་ཡིན་པའི་ཕྱིར།གཉིས་པ་མ་གྲུབ་ན།དེ་ཆོས་
ཅན། དེ་མ་ཡིན་པར་ཐལ། གཟུགས་སུ་ཉེར་འགྲོའི་ཕྱིར་མི་འོང་
བར་འདའ་བ་ཡིན་པའི་ཕྱིར་ཏེ། མཚན་ཉིད་འཐད་པའི་ཕྱིར།
གསུམ་པ་མ་གྲུབ་ན། དེ་ཆོས་ཅན། དེ་མ་ཡིན་པར་ཐལ། འདོད་
པར་ཚེ་ཡོངས་གྱུར་གྱི་ཕྱིར་མི་འོང་དེས་ལས་དབང་གིས་གཟུགས་
མེད་ཀྱི་སྐྱེ་སྲིད་དུ་སྐྱེ་བ་ལེན་ པ་ཡོད་ཀྱང་རྟེན་དེ་ལ་མྱང་འདས་
མངོན་དུ་བྱེད་པར་མ་ངེས་པའི་ཕྱིར། བཞི་བ་མ་གྲུབ་ན། དེ་ཆོས་
གཟུགས་སུ་ཉེར་འགྲོའི་ཕྱིར་མི་འོང་
ཅན། དེ་མ་ཡིན་པར་ཐལ། 
གོང་འཕོ་ཡིན་པའི་ཕྱིར་ཏེ། མཚན་ཉིད་འཐད་པའི་ཕྱིར་ཏེ། རེ་
， 111 •

ཀུན་མཁྱེན་དགེ་འདུན་ཉི་ཤུའི།
རེ་ནས་ཆོས་ཅན་གྱིས་བཟློག་གོ ། ཁ་ཅིག འདོད་པར་ཚེ་ཡོངས་
གྱུར་གྱི་ཕྱིར་མི་འོང་དེ་ལ། གཟུགས་སུ་ཉེར་འགྲོའི་ཕྱིར་མི་འོང་
དང་། གཟུགས་མེད་ཉེར་འགྲོའི་ཕྱིར་མི་འོང་གཉིས་ཀྱི་དབྱེ་བ་མི་
འཐད་པར་ཐལ།ཆགས་བྲལ་སྔོན་སོང་གི་ཕྱིར་མི་འོང་ལ་དེ་གཉིས་
ཀྱི་དབྱེ་བ་མི་འཐད། འབྲས་བུ་རིམ་གྱིས་པའི་ཕྱིར་མི་འོང་ལའང་
དེ་གཉིས་ཀྱི་དབྱེ་བ་མི་འཐད་པའི་ཕྱིར་ཏེ། ཅི་ཡང་མེད་ལ་ཆགས་
པ་དང་བྲལ་བའི་ཕྱིར་མི་འོང་ལ་དེ་གཉིས་ཀྱི་དབྱེ་བ་མི་འཐད་པའི་
ཕྱིར། དེ་ཡིན་ན། གཟུགས་སུ་ཉེར་འགྲོའི་ཕྱིར་མི་འོང་མ་ཡིན་
དགོས་པ་གང་ཞིག གཟུགས་མེད་ཀྱི་དེ་ལ་ཡིན་དགོས་པའི་ཕྱིར།
དང་པོ་གྲུབ་སྟེ། དེ་ཡིན་ན། ལས་དབང་གིས་གཟུགས་ཁམས་སུ་
སྐྱེ་བ་མི་ལེན་པས་ཁྱབ་པའི་ཕྱིར་ཏེ། དེ་ཡིན་ན། གཟུགས་ཀྱི་ཉོན་
མོངས་ལ་ཆགས་པ་དང་བྲལ་བས་ཁྱབ་བའི་ཕྱིར། གཉིས་པ་གྲུབ་
སྟེ། དེ་ཡིན་ན། ལས་དབང་གིས་གཟུགས་མེད་དུ་སྐྱེ་བ་མི་ལེན་
པས་ཁྱབ་པའི་ཕྱིར་ཏེ། དེ་ཡིན་ན། ལས་དབང་གིས་གཟུགས་
མེད་དང་པོ་གསུམ་པོ་གང་རུང་དུ་སྐྱེ་བ་མི་ལེན་པས་ཁྱབ་པ་གང་
ཞིག སྲིད་རྩེར་སྐྱེ་བ་མི་ལེན་པས་ཁྱབ་པའི་ཕྱིར། དང་པོ་གྲུབ་སྟེ།
དེ་ཡིན་ན། གཟུགས་མེད་དང་ པོ་ གསུམ་ པོ་ གང་ རུང་ གི་ ཉོན་
མོངས་ལ་ཆགས་པ་དང་བྲལ་བས་ཁྱབ་པའི་ཕྱིར། གཉིས་པ་གྲུབ་
སྟེ། དེའི་ རྒྱུན་ ལ་ སྲིད་ རྩེའི་ སྐྱེ་ བ་ ལེན་ པའི་ རྒྱུ་ སྲིད་རྩེའི་ ཉེར་
ངབསྡོགས་མེད་པའི་ཕྱིར། དེ་སྲིད་རྩེའི་དངོས་གཞི་སྙོམས་འཇུག་
• 112 •

ཀུན་མཁྱེན་དགེ་འདུན་ཉི་ཤུའི།
ཐོབ་ཟིན་པའི་གང་ཟག་ཡིན་པའི་ཕྱིར། རྩ་རྟགས་གཉིས་པ་མ་
གྲུབ་ན། འབྲས་བུ་རིམ་གྱིས་པའི་ཕྱིར་མི་འོང་དེ་ལ་དེ་བཞག་ཏུ་
མེད་པར་ ཐལ། སྲིད་པ་ལན་བདུན་ པ་ བ་དང་། རིགས་ནས་
རིགས་སྐྱེ་གང་རུང་དང་རྒྱུན་གཅིག་ཏུ་གྱུར་པའི་ཕྱིར་མི་འོང་ལ་དེ་
གཉིས་ཀྱི་དབྱེ་བ་མི་འཐད་པའི་ཕྱིར་ན་མ་ཁྱབ་སྟེ། དེ་ལས་གཞན་
པའི་རྒྱུན་ཞུགས་ཀྱི་རྟོགས་པ་སྔོན་དུ་སོང་པའི་ཕྱིར་མི་འོང་ལ་དེ་
བཞག་ཏུ་ཡོད་པའི་ཕྱིར་ཏེ། འདོད་ཉོན་དགུ་པ་མན་ཆད་ཀྱི་ཉོན་
མོངས་ཙམ་ལ་ཆགས་བྲལ་བྱས་པའི་དེ་ཡོད་པའི་ཕྱིར་ཏེ། གསེར་
འཕྲེང་ལས། མཐར་གྱིས་པ་ལ་དབྱེ་བ་འདི་དག་རུང་བ་ནི་ཤིན་ཏུ་
གྲགས་སོ།། ཞེས་ གསུངས་ པའི་ཕྱིར།། ༈ ། ། རང་ལུགས་ ལ།
མཐོང་ལམ་ཐོབ་པའི་ལུས་རྟེན་དེ་ལ་ཕྱིར་མི་འོང་ཐོབ་ཅིང་དེ་ནས་
སྲིད་པ་གཞན་གྱིས་བར་མ་ཆོད་པར་ལས་དབང་གིས་ གཟུགས་
ཁམས་སུ་སྐྱེ་བ་ལེན་པར་ངེས་པའི་འདོད་པའི་རྟེན་ཅན་གྱི་ཕྱིར་མི་
འོང་དེ། གཟུགས་སུ་ཉེར་འགྲོའི་ཕྱིར་མི་འོང་གི་མཚན་ཉིད་ཡིན་
ཏེ། རྣམ་བཤད་ལས། དང་པོའི་མཚན་ཉིད། མཐོང་ལམ་ཐོབ་
པའི་ཚེ་དེ་ལ་ཕྱིར་མི་འོང་ཐོབ་པའི་གང་ཟག་གང་གཟུགས་སུ་ཉིད་
མཚམས་སྦྱོར་ བ། ཞེས་ གསུངས་ པའི་ ཕྱིར། དེ་ ལ་ དབྱེ་ ན།
གཟུགས་སུ་ཉེར་འགྲོའི་ཕྱིར་མི་འོང་བར་འདའ་བ། སྐྱེས་འདའ་
བ། གོང་འཕོ་དང་གསུམ་ཡོད། མཐོང་ལམ་ཐོབ་པའི་ལུས་རྟེན་
དོར་མ་ཐག་སྲིད་པ་གཞན་གྱིས་བར་མ་ཆོད་པར་ལས་དབང་གིས་
• 113 •

ཀུན་མཁྱེན་དགེ་འདུན་ཉི་ཤུའི།
གཟུགས་ཀྱི་བར་སྲིད་དུ་སྐྱེ་བ་གཅིག་ཁོ་ན་བླངས་ནས་རྟེན་དེ་ལ་
མྱང་འདས་མངོན་དུ་བྱེད་པར་ངེས་པའི་འདོད་པའི་རྟེན་ཅན་གྱི་
ཕྱིར་མི་འོང་དེ་དང་པོའི་མཚན་ཉིད། མཐོང་ལམ་ཐོབ་པའི་ལུས་
རྟེན་དོར་ནས་སྲིད་པ་གཞན་གྱིས་བར་མ་ཆོད་པར་ལས་དབང་གིས་
གཟུགས་ཀྱི་སྐྱེ་སྲིད་གཅིག་ཁོ་ན་བླངས་ནས་རྟེན་དེ་ལ་མྱང་འདས་
མངོན་དུ་བྱེད་པར་ངེས་པའི་འདོད་པའི་རྟེན་ཅན་གྱི་ཕྱིར་མི་འོང་
དེ་གཉིས་པའི་མཚན་ཉིད། དེ་ལྟར་མ་ཆོད་པར་ལས་དབང་གིས་
གཟུགས་ཀྱི་སྐྱེ་སྲིད་གཉིས་བརྒྱུད་མར་བླངས་ནས་ཁམས་གོང་མའི་
རྟེན་ལ་མྱང་འདས་མངོན་དུ་བྱེད་པར་ངེས་པའི་འདོད་པའི་རྟེན་
ཅན་གྱི་ཕྱིར་མི་འོང་དེ་གསུམ་པའི་མཚན་ཉིད། དེ་ལ་ཁོ་ན་རེ།
གཟུགས་སུ་ཉེར་འགྲོའི་ཕྱིར་མི་འོང་བར་འདའ་བ་དང་རྒྱུན་གཅིག་
ཏུ་གྱུར་པའི་གཟུགས་ཀྱི་བར་སྲིད་ཀྱི་རྟེན་ཅན་གྱི་ཕྱིར་མི་འོང་བར་
འདའ་བ་ཆོས་ཅན།འདོད་པའི་རྟེན་ཅན་ཡིན་པར་ཐལ། གཟུག་
སུ་ཉེར་འགྲོའི་ཕྱིར་མི་འོང་བར་འདའ་བ་ཡིན་པའི་ཕྱིར་ཏེ།ཕྱིར་མི་
འོང་བར་འདའ་བ་ཡིན་པའི་ཕྱིར་ན་མ་ཁྱབ།རྟགས་གྲུབ་སྟེ།དེ་ཡོད་
པའི་ཕྱིར་ཏེ། གཟུགས་ཀྱི་བར་སྲིད་ཀྱི་རྟེན་ཅན་གྱི་ཕྱིར་མི་འོང
བར་འདའ་ བ་ དང་ གོང་ འཕོ་ བ་ གཉིས་ ཀ་ ཡོད་ པའི་ ཕྱིར་ ཏེ།
གསེར་འཕྲེང་ལས། དེ་ལྟར་ན་འདའ་བ་བཞི་དང་གོང་འཕོ་སྟེ་ལྔ་
ལ་ནི་གོང་མའི་རྟེན་ཅན་ཀྱང་ཡོད་ལ། ཉེར་འགྲོ་གཉིས་ལས་ཕྱེ་
བའི་དེ་དག་ནི་འདོད་པར་བརྟེན་པའོ། ཞེས་གསུངས་པའི་ཕྱིར།
， 114 •

ཀུན་མཁྱེན་དགེ་འདུན་ཉི་ཤུའི།
གཞན་ཡང་གཟུགས་སུ་ཉེར་འགྲོའི་ཕྱིར་མི་འོང་བར་འདའ་བ་ཆོས་
ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན།
ལས་དབང་གིས་གཟུགས་ཁམས་སུ་སྐྱེ་བ་ལེན་ངེས་ཡིན་པར་ཐལ་
ལོ།། འདོད་ན། གཟུགས་ ཀྱི་ བར་ སྲིད་ དུ་ སྐྱེ་ བ་ བླངས་ པས་
གཟུགས་ཀྱི་སྐྱེ་བ་བླངས་ པའི་གོ་ཆོད་ པར་ ཐལ་ལོ།། འདོད་ན།
གཟུགས་ཀྱི་བར་སྲིད་པ་དེ་གཟུགས་ཁམས་པ་ཡིན་པར་ཐལ་ལོ།།
འདོད་ན། དེ་ཆོས་ཅན། ཁྱོད་གཟུགས་ཀྱི་ལྷར་གཏོགས་ པར་
ཐལ། གཟུགས་ཁམས་པ་ཡིན་པའི་ཕྱིར་ན་མ་ཁྱབ། ཁོ་ན་རེ། དེ་
ཆོས་ཅན། འགྲོ་བ་ལྔ་པོ་གང་རུང་ཡིན་པར་ཐལ། གཟུགས་ཀྱི་
འགྲོ་བ་ཡིན་པའི་ཕྱིར། ཁྱབ་སྟེ། འགྲོ་བ་ལྔ་འདྲེན་པའི་ཚེ་ངན་
སོང་གསུམ་དང་། གཟུགས་གཟུགས་མེད་གཉིས་ཀྱི་འགྲོ་བ་གཉིས་
ཏེ་ལྔ་འདྲེན་རིགས་པའི་ཕྱིར་ཏེ། དེ་འདྲེན་ཚུལ་ཡོད་པའི་ཕྱིར་ན་
མ་ཁྱབ། གོང་དུ་འདོད་ན། དེ་ཆོས་ཅན། འགྲོ་བ་ལྔ་པོ་གང་
རུང་མ་ ཡིན་ པར་ ཐལ། བར་ དོ་ བ་ ཡིན་ པའི་ ཕྱིར། ཁྱབ་ སྟེ།
མཛོད་ལས། སྲིད་པ་བར་མ་འགྲོ་མ་གཏོགས།། ཞེས་གསུངས་
པའི་ཕྱིར། དེ་ལ་ཁོ་ན་རེ། འགྲོ་བ་གང་དང་གང་གི་བར་དོ་བ་དེ་
འགྲོ་བ་དེ་དང་དེ་མ་ཡིན་ཀྱང་། འགྲོ་བ་དེ་དང་དེས་བསྡུས་པ་ལུང་
དེའི་དོན་ཡིན་ཏེ། མིའི་བར་དོ་བ་དེ་མིའི་འགྲོ་བའི་བསྡུས་པར་
འདོད་པའི་ཕྱིར་ཏེ། མིའི་བར་དོ་བ་དང་མིའི་འགྲོ་བ་པོ་གཉིས་
འཕེན་བྱེད་ཀྱི་ལས་གཅིག་གིས་འཕངས་པའི་ཕྱིར་ཏེ། མཛོད་ལས།
， 115 ，

ཀུན་མཁྱེན་དགེ་འདུན་ཉི་ཤུའི།
དེ་ནི་འཕེན་པ་གཅིག་པའི་ཕྱིར།། སྔོན་དུས་སྲིད་འབྱུང་ཤ་ཚུགས་
ཅན།། ཞེས་གསུངས་པའི་ཕྱིར་ཞེས་ཟེར། དེ་ལ་ཁ་ཅིག འགྲོ་བ་
གང་དང་གང་གི་བར་དོ་བ་འགྲོ་བ་དེ་དང་དེས་བསྡུས་པ་དེ་མི་
འཐད་པར་ཐལ། འགྲོ་བ་ལྔས་བར་དོ་བ་མ་བསྡུས་པའི་ཕྱིར་ཏེ།
འགྲོ་བ་ལྔས་སྲིད་པ་བཞི་མ་བསྡུས་ཀྱང་། སྲིད་པ་བཞིས་འགྲོ་བ་ལྔ་
བསྡུས་པའི་ཁྱད་པར་འཐད་པའི་ཕྱིར་ཏེ། མཛོད་རང་འགྲེལ་དུ་
གདགས་པའི་བསྟན་བཅོས་དྲངས་པ་ལས། དེས་ན་སྲིད་པ་བཞིས་
ནི་འགྲོ་བ་ལྔ་བསྡུས་ཀྱི། འགྲོ་བ་ལྔས་ནི་སྲིད་པ་བཞི་མ་བསྡུས་ཏེ།
གང་མ་བསྡུས་ཞེ་ན་སྲིད་པ་བར་མའོ།། ཞེས་གསུངས་པའི་ཕྱིར་
ཞེས་ཟེར། ཡང་ཁ་ཅིག འགྲོ་བ་གང་དང་གང་གི་བར་དོ་བ་འགྲོ་
བ་དེ་དང་དེས་རང་ཡིན་པའི་ཚུལ་གྱིས་མ་བསྡུས་པ་ལུང་དེའི་དོན་
ཡིན་ཞེས་ཟེར་ན། 
འོ་ན་གཟུགས་སུ་ཉེར་འགྲོའི་ཕྱིར་མི་འོང་བར་
འདའ་བ་ཆོས་ཅན། ལས་དབང་གིས་གཟུགས་སུ་སྐྱེ་བ་ལེན་ངེས་
ཡིན་པར་ཐལ། གཟུགས་སུ་ཉེར་འགྲོའི་ཕྱིར་མི་འོང་ཡིན་པའི་
ཕྱིར། ཁྱབ་སྟེ། གཟུགས་སུ་ཉེར་འགྲོའི་དོན་ལས་དབང་གིས་
གཟུགས་སུ་སྐྱེ་བ་ལེན་པ་ལ་བྱེད་པའི་ཕྱིར་ཏེ། གཟུགས་སུ་ཉེར་
འགྲོའི་ཕྱིར་མི་འོང་དགུ་དང་རྒྱུད་གཅིག་ཏུ་གྱུར་པའི་གཟུགས་ཀྱི་
རྟེན་ཅན་གྱི་ཕྱིར་མི་འོང་ལ་གཟུགས་སུ་ཉེར་འགྲོའི་ཕྱིར་མི་འོང་གི་
དོན་མ་ཚང་བའི་ཕྱིར། གཞན་ཡང་། བློ་གསལ་བགྲོད་པའི་ཐེམ་
སྐས་ལས་གཟུགས་སུ་ཉེར་འགྲོ་རྣམ་པ་དགུ།། འདོད་པའི་རྟེན་ལ་
， 116 •

ཀུན་མཁྱེན་དགེ་འདུན་ཉི་ཤུའི།
ཕྱེ་བ་ཡིན།།ཞེས་གསུངས་པ་མི་འཐད་པར་ཐལ། གཟུགས་སུ་ཉེར་
འགྲོའི་ཕྱིར་མི་འོང་དགུ་བོ་གང་རུང་ཡིན་ན། འདོད་པའི་རྟེན་
ཅན་ཡིན་པས་མ་ཁྱབ་པའི་ཕྱིར་ཏེ། གཟུགས་སུ་ཉེར་འགྲོའི་ཕྱིར་
མི་འོང་བར་འདའ་བ་ཡིན་ན། འདོད་པའི་རྟེན་ཅན་ཡིན་པས་མ་
ཁྱབ་པའི་ ཕྱིར་ ཏེ། གཟིགས་ སུ་ ཉེར་ འགྲོའི་ ཕྱིར་ མི་འོང་ བར་
འདའ་བ་དང་རྒྱུན་གཅིག་ ཏུ་ གྱུར་པའི་གཟུགས་ཀྱི་བར་སྲིད་ལ་
གནས་པའི་ཕྱིར་མི་འོང་བར་འདའ་བ་དེ་གཟུགས་སུ་ཉེར་འགྲོའི་
ཕྱིར་མི་འོང་བར་འདའ་བ་ཡིན་པའི་ཕྱིར། རྟགས་ཁས། ཡང་ཁོ་
ན་རེ། གཟུགས་ཀྱི་བར་སྲིད་དུ་སྐྱེ་བ་གཅིག་བླངས་པའི་རྟེན་དེ་ལ་
མྱང་འདས་མངོན་དུ་བྱེད་མི་ནུས་པར་གཟུགས་ཀྱི་སྐྱེ་སྲིད་དུ་སྐྱེ་བ་
གཅིག་བླངས་ནས་རྟེན་དེ་ལ་མྱང་འདས་མངོན་དུ་བྱེད་པར་ངེས་
པའི་ཕྱིར་མི་འོང་བར་འདའ་བ་མེད་པར་ ཐལ། དེ་གཟུགས་སུ་
ཉེར་འགྲོའི་ཕྱིར་མི་འོང་བར་འདའ་བ་མ་ཡིན་པའི་ཕྱིར་ན་མ་ཁྱབ།
བྱས་པ་ལ་ཁོ་ན་རེ། དེ་ཆོས་ཅན། མཐོང་ལམ་ཐོབ་པའི་ལུས་རྟེན་
དོར་མ་ཐག་ཏུ་གཟུགས་ཀྱི་བར་སྲིད་དུ་སྐྱེ་བ་གཅིག་ཁོ་ན་བླངས་
པའི་རྟེན་དེ་ ལ་ མྱང་འདས་ མངོན་ དུ་བྱེད་ངེས་ ཡིན་ པར་ ཐལ།
གཟུགས་སུ་ཉེར་འགྲོའི་ཕྱིར་མི་འོང་བར་འདའ་བ་ཡིན་པའི་ཕྱིར་ཏེ།
དེ་ཡོད་པའི་ཕྱིར་ན་མ་ཁྱབ་སྟེ། གཟུགས་སུ་ཉེར་འགྲོའི་ཕྱིར་མི་
འོང་བར་འདའ་བ་ཡིན་ན། གཟུགས་ཀྱི་བར་སྲིད་དུ་སྐྱེ་བ་གཅིག་
ཁོ་ན་བླངས་པའི་རྟེན་དེ་ལ་མྱང་འདས་མངོན་དུ་བྱེད་ནུས་པས་
117 •

ཀུན་མཁྱེན་དགེ་འདུན་ཉི་ཤུའི།
ཁྱབ་པའི་ཕྱིར་ཏེ། དེ་ཡིན་ན། བར་དོ་མངོན་པར་འགྲུབ་པའི་
ལས་ཅན་ཡིན་པས་ཁྱབ་པ་གང་ཞིག བར་དོ་མངོན་པར་འགྲུབ་
པའི་ལས་ ཅན་ཞེས་པའི་དོན་དེ། བར་དོའི་རྟེན་ལ་མྱང་འདས་
མངོན་དུ་བྱེད་ནུས་པར་ངེས་པ་ལ་བྱེད་པའི་ཕྱིར། དང་པོ་མ་གྲུབ་
ན། དེར་ཐལ། དེ་ཡིན་ན། སྐྱེ་བའི་ཀུན་སྦྱོར་སྤངས་ཤིང་མངོན་
པར་འགྲུབ་པའི་ཀུན་སྦྱོར་མ་སྤངས་པས་ཁྱབ་པའི་ཕྱིར་ཏེ། ཀུན་
བཏུས་ལས། བར་མ་དོར་ཡོངས་སུ་མྱ་ངན་ལས་འདའ་བ་གང་ཞེ་
ན། སྐྱེ་བའི་ཀུན་དུ་སྦྱོར་བ་ནི་སྤངས་ལ་མངོན་པར་འགྲུབ་པའི་
ཀུན་དུ་སྦྱོར་བ་ནི་མ་སྤངས་པ་སྟེ། ཞེས་གསུངས་པའི་ཕྱིར། ཁ་
ཅིག གཟུགས་སུ་ཉེར་འགྲོའི་ཕྱིར་མི་འོང་བར་འདའ་བ་དེ་ལ་
མྱུར་བར་འདའ་བ་དང་། མྱུར་བ་མ་ཡིན་པར་འདའ་བ། དུས་
རིང་མོ་ ཞིག་ ནས་ འདའ་ བ་ གསུམ་ ཡོད་ ཅིང་། དང་ པོ་ དེས་
གཟུགས་ཀྱི་བར་སྲིད་གྲུབ་མ་ཐག་ནས་མྱང་འདས་མངོན་དུ་བྱེད།
གཉིས་པ་དེས་གཟུགས་ཀྱི་བར་སྲིད་ཀྱི་སྨད་ཙམ་ནས་མྱང་འདས་
མངོན་དུ་བྱེད། གསུམ་པ་དེས་སྐྱེ་སྲིད་ཚོལ་བའི་སྣང་བ་བྱུང་རྗེས་
སུ་སྐྱེ་སྲིད་མ་བླངས་ཙམ་ནས་མྱང་འདས་མངོན་དུ་བྱེད་པ་ཡིན་
ཟེར་ན། འོ་ན་གཟུགས་སུ་ཉེར་འགྲོའི་ཕྱིར་མི་འོང་མྱུར་ བར་
འདའ་བ་དེས་གཟུགས་ཀྱི་བར་སྲིད་གྲུབ་པ་དང་མྱང་འདས་མངོན་
དུས་བྱེད་པ་དུས་མཉམ་པར་ཐལ། ཁྱོད་ཀྱི་དམ་བཅའ་འཐད་
པའི་ཕྱིར། འདོད་ན། འཆི་སྲིད་ལ་གནས་བཞིན་པའི་ངང་ནས་
， 118：

ཀུན་མཁྱེན་དགེ་འདུན་ཉི་ཤུའི།
ཉན་ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་མངོན་དུ་བྱེད་པ་
ཞིག་ཡོད་པར་ཐལ་ལོ།། འདོད་ན། དེའི་དང་ནས་བདག་མེད་ཕྲ་
རགས་གསུམ་པོ་གང་རུང་ལ་མཉམ་པར་འཇོག་ནུས་པ་གཅིག་ཡོད་
པར་ཐལ་ལོ།། འདོད་མི་ནུས་ཏེ། མཛོད་ལས། འཆི་འཕོ་སྐྱེ་བ་
བཏང་སྙོམས་ ལ།། རྩེ་ གཅིག་ སེམས་ མེད་ ལ་ དེ་ མེད།། ཅེས་
གསུངས་པའི་ཕྱིར། ཡང་ཁོ་ན་རེ། ངེད་ཀྱི་དམ་བཅའ་འཐད་
པར་ཐལ། སོག་མའི་མེ་སྟག་ནམ་མཁའ་ལ་ཡར་མ་ཐག་ཡལ་བ་
བཞིན་དུ་དང་པོ་དེས་གཟུགས་ཀྱི་བར་སྲིད་གྲུབ་མ་ཐག་ནས་མྱང་
འདས་མངོན་དུ་བྱེད་པ་དང༌། མེ་སྟག་དེ་ནམ་མཁའ་ལ་ཡང་ནས་
ཅུང་ཟད་ལོན་པས་ཡལ་བ་བཞིན་དུ་མྱུར་བ་མ་ཡིན་པར་འདའ་བ་
དེས་གཟུགས་ཀྱི་བར་སྲིད་ཀྱི་དཀྱིལ་སྨད་ཙམ་ནས་ མྱང་འདས་
མངོན་དུ་བྱེད་པ་དང་། དེ་ནམ་མཁར་ཡར་ནས་སར་མ་ལྷུང་གོང་
ཙམ་ནས་ཡལ་བ་བཞིན་དུ་དུས་ཡུན་རིང་མོ་ཞིག་ནས་འདའ་བ་
དེས་སྐྱེ་སྲིད་ཚོལ་བའི་སྣང་བ་བྱུང་ཞིང་སྐྱེ་སྲིད་མ་གྲུབ་ཙམ་ནས་
མྱང་འདས་མངོན་དུ་བྱེད་པའི་ཕྱིར་ཏེ། མཛོད་འགྲེལ་ལས། རེ་
ཤིག་བར་མ་དོར་ཡོངས་སུ་མྱ་ངན་ལས་འདའ་བ་ཇི་ལྟ་བུ་ཞེ་ན། དེ་
ལ་གསུམ་གྱིས་མྱུར་བར་འདའ་བ་དང་། དེ་མ་ཡིན་པར་འདའ་བ་
དང་།དུས་ཡུན་རིང་མོ་ཞིག་གིས་ཡོངས་སུ་མྱ་ངན་ལས་འདའ་བ་སྟེ་
ཞེས་དང་། གསེར་འཕྲེང་ལས། འདི་ལ་བར་སྲིད་གྲུབ་མ་ཐག་
དང༌། གྲུབ་ནས་སྐྱེ་སྲིད་ཚོལ་བའི་སྣང་བ་མ་བྱུང་ཙམ་དང་། སྐྱེ་
• 119 •

ཀུན་མཁྱེན་དགེ་འདུན་ཉི་ཤུའི།
སྲིད་དུ་འགྲོ་བར་སེམས་པའི་ཚེ་ལྷག་མེད་དུ་འདའ་བ་གསུམ་མོ།
ཞེས་གསུངས་ པའི་ ཕྱིར་ན་མ་ཁྱབ་སྟེ། དེའི་ དོན་ནི་ མྱུར་བར་
འདའ་བ་དེས་བར་སྲིད་གྲུབ་ནས་ཡུན་རིང་བོར་མ་ལོན་པར་མྱོང་
འདས་མངོན་ དུ་ བྱེད་ ཅེས་ པའི་ དོན་ ཡིན་ པའི་ ཕྱིར། ཁ་ ཅིག
གཟུགས་སུ་ཉེར་འགྲོའི་ཕྱིར་མི་འོང་བར་འདའ་བ་དེས་དང་པོར་
ལྷག་མེད་མྱང་འདས་མངོན་དུ་བྱེད། སྐྱེས་འདའ་བ་དེས་དང་
པོར་ལྷག་བཅས་མྱང་འདས་མངོན་དུ་བྱེད་ཟེར་ན། གཟུགས་སུ་
ཉེར་འགྲོའི་ཕྱིར་མི་འོང་བར་འདའ་བ་དང་རྒྱུད་གཅིག་ཏུ་གྱུར་པའི་
དགྲ་བཅོམ་པའི་གོ་འཕང་ཐོབ་མ་ཐག་པའི་གཟུགས་ཀྱི་བར་སྲིད་
པའི་ རྒྱུད་ ཀྱི་ མྱང་ འདས་ ཆོས་ ཅན། སྔ་ མའི་ ལས་ ཉོན་ གྱིས་
འཕངས་པའི་སྡུག་བསྔལ་གྱི་ཕུང་པོའི་ལྷག་མ་དང་བཅས་པའི་མྱང་
འདས་མ་ཡིན་པར་ཐལ། ལྷག་མེད་མྱང་འདས་ཡིན་པའི་ཕྱིར་ཏེ།
ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། དེ་འདྲའི་བར་
སྲིད་པ་དེ་སྔ་མའི་ལས་ཉོན་གྱི་དབང་གིས་སྐྱེ་བ་བླངས་པའི་གང་
ཟག་མ་ཡིན་པར་ཐལ་ལོ།། དེ་ལ་ཁོ་ན་རེ། གསེར་འཕྲེང་ལས།
བར་དོར་འདའ་བ་ནི་ལྷག་མེད་དུ་མྱ་ངན་ལས་འདའ་ལ། སྐྱེས་
ནས་འདའ་ བ་ ནི་ ལྷག་ བཅས་ སུ་ མྱ་ ངན་ ལས་ འདའོ།། ཞེས་
གསུངས་པ་མི་འཐད་པར་ཐལ། གཟུགས་སུ་ཉེར་འགྲོའི་ཕྱིར་མི་
འོང་བར་འདའ་བ་དེས་དང་པོར་ལྷག་མེད་མྱང་འདས་མངོན་དུ་
བྱེད་པ་མ་ཡིན་པའི་ཕྱིར་ན་མ་ཁྱབ་སྟེ། དེའི་དོན་ནི་ཕྱིར་མི་འོང་
• 120 ，

ཀུན་མཁྱེན་དགེ་འདུན་ཉི་ཤུའི། །
བར་འདའ་བ་དེས་སྔ་མའི་ལས་ཉོན་གྱིས་འཕངས་པའི་སྐྱེ་སྲིད་ཀྱི་
ཕུང་པོའི་ལྷག་མ་མེད་པའི་མྱང་འདས་དང་པོར་མངོན་དུ་བྱེད་པ་
དང༌། སྐྱེས་འདའ་བ་དེས་དེ་འདྲའི་སྐྱེ་སྲིད་ཀྱི་ཕུང་པོའི་ལྷག་མ་
དང་བཅས་པའི་མྱང་འདས་དང་པོར་མངོན་དུ་བྱེད་ཅེས་པའི་དོན་
ཡིན་པའི་ ཕྱིར་ ཏེ། གཟུགས་ སུ་ ཉེར་ འགྲོའི་ ཕྱིར་ མི་འོང་ བར་
འདའ་བ་དེས་གཟུགས་ཀྱི་སྐྱེ་སྲིད་མ་གྲུབ་གོང་ནས་མྱང་འདས་
མངོན་དུ་བྱེད་པའི་ཕྱིར་ཏེ། དེས་གཟུགས་ཀྱི་སྐྱེ་སྲིད་མ་མྱོང་ཙམ་
ནས་འཆི་འཕོ་བྱེད་པའི་ཕྱིར་ཏེ། དེས་སྐྱེ་སྲིད་མ་བླངས་གོང་ནས་
འཆི་འཕོ་བྱེད་པས་ན་དེ་དུས་མིན་གྱི་འཆི་བ་ཞེས་བཤད་པ་ཡིན་
པའི་ཕྱིར་ཏེ། གཟིགས་སུ་ཉེར་འགྲོའི་ཕྱིར་མི་འོང་བར་འདའ་བ་
དང༌། དེ་དང་རྒྱུན་གཅིག་ཏུ་གྱུར་པའི་གཟུགས་གྱི་སྐྱེ་སྲིད་གྲུབ་མ་
ཐག་པའི་གང་ཟག་གཉིས་པོ་དེ། འཕེན་བྱེད་ཀྱི་ལས་གཅིག་གིས་
འཕེན་བྱེད་ཀྱི་ལས་གཅིག་ལ་དེའི་འཕངས་
འཕངས་པ་གང་ཞིག 
འབྲས་མ་རྫོགས་གོང་ནས་འཆི་བས་དུས་མིན་གྱི་འཆི་བ་ཞེས་བཤད་
པའི་ཕྱིར། དང་པོ་གྲུབ་སྟེ། མཛོད་ལས། དེ་ནི་འཕེན་པ་གཅིག་
པའི་ཕྱིར། ཞེས་གསུངས་པའི་ཕྱིར། ཡང་ཁ་ཅིག གཟུགས་ཀྱི་
སྐྱེ་སྲིད་དུ་སྐྱེ་བ་གཅིག་བླངས་པའི་རྟེན་དེ་ལ་མྱང་འདས་མངོན་དུ་
བྱེད་མི་ནུས་ཞིང་། གཟུགས་ཀྱི་སྐྱེ་སྲིད་གཉིས་བརྒྱུད་བླངས་པའི་
རྟེན་དེ་ལ་མྱང་འདས་མངོན་དུ་བྱེད་པའི་ཕྱིར་མི་འོང་སྐྱེས་འདའ་
བ་དེ་མེད་པར་ཐལ། དེ་འདྲ་བའི་སྐྱེས་འདའ་བ་དེ་གཟུགས་སུ་
• 121 ，

ཀུན་མཁྱེན་དགེ་འདུན་ཉི་ཤུའི། །
ཉེར་འགྲོའི་ཕྱིར་མི་འོང་སྐྱེས་འདའ་བ་མ་ཡིན་པའི་ཕྱིར་ན་མ་ཁྱབ།
མ་གྲུབ་ན། དེ་ཆོས་ཅན། མཐོང་ལམ་ཐོབ་པའི་ལུས་རྟེན་དོར་
རྗེས་སུ་སྐྱེ་སྲིད་གཞན་གྱིས་བར་མ་ཆོད་པར་གཟུགས་ཀྱི་སྐྱེ་སྲིད་
གཅིག་ཁོ་ན་བླངས་པའི་རྟེན་དེ་ལ་མྱང་འདས་མངོན་དུ་བྱེད་ངེས་
ཡིན་པར་ཐལ། མ་གྲུབ་པ་དེའི་ཕྱིར། ཁྱབ་སྟེ། གཟུགས་སུ་ཉེར་
འགྲོའི་ཕྱིར་མི་འོང་སྐྱེས་འདའ་བ་ཡིན་ན། གཟུགས་ཀྱི་སྐྱེ་སྲིད་དུ་
སྐྱེ་བ་གཅིག་ཁོ་ན་བླངས་པའི་རྟེན་དེ་ལ་མྱང་འདས་མངོན་དུ་བྱེད་
ངེས་ཡིན་པས་ཁྱབ་པའི་ཕྱིར་ཏེ། དེ་ཡིན་ན་སྐྱེས་ནས་མྱོང་འགྱུར་
གྱི་ལས་ཅན་ཡིན་པས་ཁྱབ་པ་གང་ཞིག དེ་སྐྱེས་ནས་མྱོང་འགྱུར་
གྱི་ལས་ཅན་ཞེས་པའི་དོན་དེ་གཟུགས་ཀྱི་སྐྱེ་སྲིད་དུ་སྐྱེ་བ་གཅིག་ཁོ་
ན་བླངས་པའི་རྟེན་དེ་ལ་མྱང་འདས་མངོན་དུ་བྱེད་པ་ལ་འཆད།
གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་ཡིན་ན་ལན་གྲངས་
གཞན་ལ་མྱོང་འགྱུར་གྱི་ལས་ཅན་ཡིན་པས་ཁྱབ་ཅིང་། དེའི་དོན་
ཡང་གཟུགས་ཀྱི་སྐྱེ་སྲིད་དུ་སྐྱེ་བ་གཉིས་བརྒྱུད་བླངས་པའི་རྟེན་དེ་
ལ་མྱང་འདས་མངོན་དུ་བྱེད་པ་ལ་འཆད་པའི་ཕྱིར། དེ་ཡང་ཡིན་
ཏེ། བར་འདའ་བ་དེ་བར་དོ་མངོན་པར་འགྲུབ་པའི་ལས་ ཅན་
དང༌། སྐྱེས་འདའ་བ་དེ་སྐྱེས་ནས་མྱོང་འགྱུར་གྱི་ལས་ཅན་དང་།
གོང་འཕོ་དེ་ལན་གྲངས་གཞན་ལ་མྱོང་འགྱུར་གྱི་ལས་ཅན་ཡིན་པའི་
ཕྱིརཡང་ཁོ་ན་རེ། གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་
ཆོས་ཅན། གཟུགས་སུ་ཉེར་འགྲོའི་ཕྱིར་མི་འོང་སྐྱེས་འདའ་བའི་
• 122 •

ཀུན་མཁྱེན་དགེ་འདུན་ཉི་ཤུའི།
མཚན་ཉིད། དེར་ཐལ། མཚོན་བྱ་དེའི་ཕྱིར། གཟུགས་ཀྱི་སྐྱེ་
སྲིད་དུ་སྐྱེ་བ་གཅིག་བླངས་པའི་རྟེན་དེ་ལ་མྱང་འདས་མངོན་དུ་
བྱེད་པའི་ཕྱིར་ན་མ་གྲུབ་སྟེ། དེ་འདྲའི་གོང་འཕོ་ཡིན་ན།གཟུགས་
ཀྱི་སྐྱེ་སྲིད་ དུ་ སྐྱེ་བ་གཉིས་ ཕན་ཆད་བླངས་པའི་རྟེན་ དེ་ ལ་ མྱང་
འདས་མངོན་དུ་བྱེད་པས་ཁྱབ་པའི་ཕྱིར་ཏེ། མཛོད་འགྲེལ་ལས།
གོང་དུ་འཕོ་བ་དེ་དག་ནི་གང་དུ་སྐྱེ་བ་དེ་ཉིད་དུ་ཡོངས་སུ་མྱ་ངན་
ལས་མི་འདའ་བར་གོང་དུ་འགྲོ་བ་གང་ཡིན་པ་སྟེ། ཞེས་གསུངས་
པའི་ཕྱིར། གཞན་ཡང་། མཛོད་ལས། གསུམ་ ལ་ ཡང་ རྣམ་
གསུམ་ཕྱེ་ནས།། གཟུགས་སུ་ཉེར་འགྲོ་རྣམ་པ་དགུ།། ཞེས་དང་།
འདོད་པའི་རྟེན་ལ་ཕྱེ་བ་ཡིན། ཞེས་གསུངས་པ་མི་འཐད་པར་
ཐལ། གཟུགས་སུ་ཉེར་འགྲོའི་ཕྱིར་མི་འོང་དགུ་པོ་གང་རུང་ཡིན་
། དེ་
པའི་རྟེན་ཅན་ཡིན་པས་མ་ཁྱབ་པའི་ཕྱིར་ཏེ
ན། འདོད་ 
འདྲའི་ཕྱིར་མི་འོང་སྐྱེས་འདའ་བ་ཡིན་ན། དེ་ཡིན་པས་མ་ཁྱབ་
པའི་ཕྱིར་ཏེ། གཟུགས་ཀྱི་སྐྱེ་སྲིད་ཀྱི་རྟེན་ལ་མྱང་འདས་མངོན་དུ་
བྱེད་པར་ངེས་པའི་ཕྱིར་མི་འོང་ཡིན་ན། གཟུགས་སུ་ཉེར་འགྲོའི་
ཕྱིར་མི་འོང་སྐྱེས་འདའ་བ་ཡིན་དགོས་པའི་ཕྱིར། རྟགས་ཁས།
ཡང་ཁོ་ན་རེ། གཟུགས་སུ་ཉེར་འགྲོའི་ཕྱིར་མི་འོང་སྐྱེས་འདའ་བ་
དེ་ལ། སྐྱེས་ཙམ་ཉིད་ནས་འདའ་བ་དང་། མངོན་པར་འདུ་བྱེད་
དང་བཅས་ཏེ་འདའ་བ་དང་། དེ་མེད་པར་འདའ་བ་གསུམ་ཡོད་
ཅིང་དང་པོ་དེ་ཕྱི་མ་གཉིས་ལ་ལྟོས་ཏེ་དབང་པོ་རྣོ། བར་པ་དེ་སྔ་
• 123 •

ཀུན་མཁྱེན་དགེ་འདུན་ཉི་ཤུའི།
ཕྱི་གཉིས་ལ་ལྟོས་ཏེ་དབང་པོ་འབྲིང་། ཕྱི་མ་དེ་སྔ་མ་གཉིས་ལ་ལྟོས་
ཏེ་དབང་པོ་རྟུལ་བོ་ཡིན་དགོས་པའི་ཕྱིར་ཟེར་ན། དེ་མི་འཐད་
པར་ཐལ། སྐྱེས་ཙམ་ཉིད་ནས་འདའ་བ། མངོན་པར་འདུ་བྱེད་
མེད་པར་འདའ་བ། མངོན་པར་འདུ་བྱེད་དང་བཅས་ཏེ་འདའ་
བ་གསུམ་གྱི་སྔ་མ་སྔ་མ་རྣམས་ཕྱི་མ་ཕྱི་མ་ལ་ལྟོས་ཏེ་དབང་པོ་རྣོ་
ཞིང་། 
ཕྱི་མ་ཕྱི་མ་རྣམས་སྔ་མ་སྔ་མ་ལ་ལྟོས་ཏེ་དབང་པོ་རྟལ་བོ་
ཡིན་པའི་ཕྱིར་ཏེ། དང་པོ་དེས་ལམ་བསྒོམ་པ་ལ་ཆེས་རང་གི་ངང་
གིས་འཇུག གཉིས་པ་དེས་ལམ་བསྒོམ་པ་ལ་རང་གི་ངང་གིས་
འཇུག གསུམ་ པ་དེས་ ལམ་ བསྒོམ་ པ་ ལ་ རང་ གི་ ངང་ གིས་ མི་
འཇུག་པར་འབད་རྩོལ་དང་བཅས་ཏེ་འཇུག་པའི་ཕྱིར་ཏེ། དེ་
ལྟར་དུ་མདོ་སྡེ་བ་ཡན་ཆད་ཀྱི་གྲུབ་མཐའ་སྨྲ་བ་རྣམས་ཀྱིས་བཞེད་
པའི་ཕྱིར། བྱས་པ་ལ་ཁོ་ན་རེ། བྱེ་བྲག་སྨྲ་བས་དེ་ལྟར་ཁས་མི་
ལེན་པའི་ཕྱིར་ན་མ་ཁྱབ། ཡང་ཁོ་ན་རེ། དེ་མི་འཐད་པར་ཐལ།
དེ་གསུམ་དང་པོ་རྣོ་རིམ་ནས་སྔར་བཤད། རྟུལ་རིམ་ནས་ཕྱིས་སུ་
བཤད་པའི་ཕྱིར། རིམ་པ་དེ་ལྟར་འཐད་དེ། རྩ་བར་སྐྱེས་ནས་
དང༌། བྱེད་དང་བྱེད་མིན། ཞེས་གསུངས་པའི་ཕྱིར་ན་མ་ཁྱབ་སྟེ།
དེ་ལྟར་གསུངས་པ་དེ་དབང་པོའི་རིམ་པ་དང་མཐུན་པར་གསུངས་
པ་མ་ཡིན་པར་ཚིག་གི་སྡེབ་སྦྱོར་གྱི་དབང་གིས་དེ་ལྟར་གསུངས་པ་
ཡིན་པའི་ཕྱིར། ཁ་ཅིག སྔོན་དུས་ཀྱི་སྲིད་པ་དང་སྐྱེ་སྲིད་གཉིས་
འགལ་ཟེར་ན། འོ་ན་སྐྱེ་སྲིད་ཡིན་ན། སྔོན་དུས་ཀྱི་སྲིད་པ་དང་
· 124 .

ཀུན་མཁྱེན་དགེ་འདུན་ཉི་ཤུའི།
སྐྱེ་སྲིད་གཉིས་སུ་ཕྱེ་བའི་སྐྱེ་སྲིད་ཡིན་དགོས་པར་ཐལ་ལོ།། ཁྱོད་ཀྱི་
དམ་བཅའ་འཐད་པའི་ཕྱིར། འདོད་ན། མིའི་སྐྱེ་སྲིད་ཡིན་ན།
མིའི་དེ་གཉིས་སུ་ཕྱེ་བའི་སྐྱེ་སྲིད་ཡིན་དགོས་པར་ཐལ། འདོད་
པའི་ཕྱིར། འདོད་ན། མིའི་སྐྱེ་སྲིད་ཡིན་ན། མིའི་མངལ་དུ་ཉིང་
མཚམས་སྦྱར་མ་ཐག་པའི་གནས་སྐབས་ཀྱི་སྲིད་པ་ཡིན་དགོས་པར་
ཐལ། འདོད་པ་གང་ཞིག སྔོན་དུས་ཀྱི་སྲིད་པ་དང་མིའི་སྐྱེ་སྲིད་
གཉིས་སུ་ཕྱེ་བའི་མིའི་སྐྱེ་སྲིད་ཡིན་ན་དེ་ཡིན་དགོས་པའི་ཕྱིར། ཕྱི་
མ་གྲུབ་སྟེ། མཛོད་ལས། ཉིང་མཚམས་སྦྱོར་བ་སྐྱེ་བ་ཡིན།། ཞེས་
གསུངས་པའི་ཕྱིར། འདོད་ན་མིའི་མངལ་ནས་ཕྱི་རོལ་ཏུ་བཙས་
མ་ ཐག་པའི་མིའི་སྐྱེ་སྲིད་ལ་གནས་པའི་གང་ཟག་མེད་པར་ཐལ།
འདོད་པའི་ཕྱིར། འདོད་ན། ལྷའི་སྐྱེ་སྲིད་ལ་གནས་པའི་ལྷ་མེད་
པར་ཐལ། མིའི་སྐྱེ་སྲིད་ལ་གནས་པའི་མི་མེད་པའི་ཕྱིར་ཏེ། དེ་ལ་
གནས་པའི་ཁྱིམ་པ་ཡང་མེད་རབ་ཏུ་བྱུང་བ་ཡང་མེད་པའི་ཕྱིར།
དེར་ཐལ། མིའི་སྐྱེ་སྲིད་ལ་གནས་པའི་གང་ཟག་ཡིན་ན། མིའི་
མངལ་དུ་ཉིད་མཚམས་སྦྱར་མ་ཐག་པའི་གང་ཟག་ཡིན་དགོས་པའི་
ཕྱིར། རྟགས་དངོས། འདོད་མི་ནུས་ཏེ། འདོད་ལྷའི་སྐྱེ་སྲིད་ལ་
གནས་པའི་འདོད་ལྷ་ཡོད། གཟུགས་ཀྱི་ལྷའི་སྐྱེ་སྲིད་ལ་གནས་
པའི་གཟུགས་ཀྱི་ལྷ་ཡོད་པའི་ཕྱིར། དང་པོ་གྲུབ་སྟེ། འདོད་ལྷའི་
སྐྱེ་སྲིད་དང་དེའི་མིང་གཟུགས་ཀྱི་རྟེན་འབྲེལ་ཚོར་བའི་རྟེན་འབྲེལ་
རྣམས་ཅིག་ཅར་དུ་གྲུབ་པའི་ཕྱིར། གཉིས་པ་གྲུབ་སྟེ། གཟུགས་
： 125 .

ཀུན་མཁྱེན་དགེ་འདུན་ཉི་ཤུའི།།
ཀྱི་ལྷའི་སྐྱེ་སྲིད་དང་དེའི་མིང་གཟུགས་ཀྱི་རྟེན་འབྲེལ་སོགས་ཅིག་
ཅར་དུ་གྲུབ་པའི་ཕྱིར་ཏེ། གཟུགས་ཀྱི་ལྷ་རྣམས་སྐྱེས་མ་ཐག་ཏུ་
ལུས་ཀྱི་བོང་ཚོད་ཡོངས་སུ་རྫོགས་པ་དང། དབང་བོ་ཀུན་ཚང་
ཞིང་ གོས་ དང་ བཅས་ པར་ སྐྱེ་ པའི་ ཕྱིར་ ཏེ། མཛོད་ ལས།
གཟུགས་ཅན་རྣམས་། ། ཀུན་རྫོགས་གོས་དང་བཅས་པ་ཉིད།།ཅེས་
གསུངས་པའིཕྱིར། ཁོ་ན་རེ། སྐྱེ་སྲིད་དང་སྔོན་དུས་ཀྱི་སྲིད་པ་
གཉིས་འགལ་བར་ཐལ། སྐྱེ་སྲིད་དང་འཆི་སྲིད་གཉིས་འགལ་བའི་
ཕྱིར་ན་མ་ཁྱབ། ཡང་དེ་གཉིས་འགལ་བར་ཐལ།སྐྱེ་སྲིད་ཡིན་ན་
མངལ་དུ་ཉིང་མཚམས་སྦྱར་མ་ཐག་པའི་སྲིད་པ་ཡིན་དགོས་པའི་
ཕྱིར་ཏེ། མཛོད་ལས། ཉིང་མཚམས་སྦྱོར་བ་སྐྱེ་བ་ཡིན།། ཞེས་
གསུངས་པའི་ཕྱིར་ན་མ་ཁྱབ།། ། ། རང་ལུགས་ལ། གཟུགས་སུ་
ཉེར་འགྲོའི་ཕྱིར་མི་འོང་གོང་འཕོ་དེ་ལ་དབྱེ་ན། འོག་མིན་མཐར་
ཐུག་འགྲོ་དང་སྲིད་རྩེའི་མཐར་ཐུག་འགྲོ་གཉིས་ཡོད། མཐོང་ལམ་
ཐོབ་པའི་ལུས་རྟེན་དེ་དོར་ནས་སྲིད་པ་གཞན་གྱིས་བར་མ་ཆོད་
པར་ལས་དབང་གིས་གཟུགས་ཀྱི་སྐྱེ་སྲིད་དུ་སྐྱེ་བ་གཉིས་བརྒྱུད་མར་
བླངས་ནས་གནས་གཙང་གི་རྟེན་ལ་མྱང་འདས་མངོན་དུ་བྱེད་པར་
ངེས་པའི་འདོད་པའི་རྟེན་ཅན་གྱི་ཕྱིར་མི་འོང་དེ། གོང་འཕོ་འོག་
མིག་མཐར་ཐུག་འགྲོའི་མཚན་ཉིད། དེ་ལ་དབྱེ་ན། འོག་མིན་
མཐར་ཐུག་འགྲོ་འཕར་བ། ཕྱེད་དུ་འཕར་བ། གནས་ཐམས་
ཅད་དུ་འཆི་འཕོ་བ་དང་གསུམ། མཐོང་ལམ་ཐོབ་པའི་ལུས་རྟེན་
： 126 ་

ཀུན་མཁྱེན་དགེ་འདུན་ཉི་ཤུའི།
དེ་དོར་ནས་སྐྱེ་སྲིད་གཞན་གྱིས་བར་མ་ཆོད་པར་ལས་དབང་གིས་
གཟུགས་ཀྱི་སྐྱེ་སྲིད་དུ་སྐྱེ་བ་གཉིས་བརྒྱུད་ཁོ་ན་བླངས་ནས་རྟེན་དེ་
ལ་མྱང་འདས་མངོན་དུ་བྱེད་པར་ངེས་པའི་འདོད་པའི་རྟེན་ཅན་གྱི་
ཕྱིར་མི་འོང་དེ་ གོང་འཕོ་འོག་མིན་ མཐར་ ཐུག་འགྲོ་འཕར་བའི་
མཚན་ཉིད། མཐོང་ལམ་ཐོབ་པའི་ལུས་རྟེན་དེ་དོར་ནས་སྐྱེ་སྲིད་
གཞན་གྱིས་བར་མ་ཆོད་པར་ལས་དབང་གིས་ཚངས་རིས་སུ་སྐྱེ་བ་
གཅིག་བླངས།དེའི་རྗེས་གྱ་ནོམ་སྣང་བའི་སྐྱེ་སྲིད་དུ་སྐྱེ་བ་གཅིག་
བླངས་པའི་རྟེན་དེ་ལ་ མྱང་འདས་མངོན་དུ་བྱེད་པར་ངེས་ པའི་
འདོད་པའི་རྟེན་ཅན་གྱི་ཕྱིར་མི་འོང་དེ་དེའི་མཚན་གཞི་ཡིན།དེ་
དོར་ནས་སྐྱེ་སྲིད་གཞན་གྱིས་ བར་མ་ཆོད་པར་ལས་དབང་ གིས་
གཟུགས་ཀྱི་སྐྱེ་སྲིད་དུ་སྐྱེ་བ་གསུམ་བརྒྱུད་ཁོ་ན་བླངས་ནས་རྟེན་དེ་
ལ་མྱང་འདས་མངོན་དུ་བྱེད་པར་ངེས་པའི་འདོད་པའི་རྟེན་ཅན་གྱི་
ཕྱིར་མི་འོང་དེ་གོང་འཕོ་འོག་མིན་མཐར་ཐུག་འགྲོ་ཕྱེད་དུ་འཕར་
བའི་མཚན་ཉིད། དེ་དོར་ནས་སྐྱེ་སྲིད་གཞན་གྱིས་བར་མ་ཆོད་
པར་ལས་དབང་གིས་གཟུགས་ཀྱི་སྐྱེ་སྲིད་དུ་སྐྱེ་བ་བཞི་ཕན་ཆད་
བླངས་ནས་གནས་གཙང་གི་རྟེན་ལ་མྱང་འདས་མངོན་དུ་བྱེད་པར་
ངེས་པའི་འདོད་པའི་རྟེན་ཅན་གྱི་ཕྱིར་མི་འོང་དེ། གོང་འཕོ་འོག་
མིན་མཐར་ཐུག་འགྲོ་གནས་ཐམས་ཅད་དུ་འཆི་འཕོ་བའི་མཚན་
ཉིད། དེ་ དོར་ནས་སྐྱེ་སྲིད་ གཞན་ གྱིས་ བར་མ་ཆོད་ པར་ལས་
དབང་གིས་ཚངས་ ཆེན་ མ་ གཏོགས་ པའི་ གཟུགས་ ཁམས་ གནས་
， 127 .

ཀུན་མཁྱེན་དགེ་འདུན་ཉི་ཤུའི།
རིགས་བཅུ་དྲུག་རིམ་གྱིས་ བརྒྱུད་ནས་འོག་མིན་གྱི་རྟེན་ལ་མྱང་
འདས་མངོན་དུ་བྱེད་པར་ངེས་པའི་འདོད་པའི་རྟེན་ཅན་གྱི་ཕྱིར་མི་
འོང་དེ་དེའི་མཚན་གཞི་ཡིན། ཡང་ན་བསམ་གཏན་སྤེལ་སྒོམ་
བྱས་ པའི་ གཟུགས་ སུ་ ཉེར་ འགྲོའི་ ཕྱིར་ མི་ འོང༌ གོང་ འཕོ་ དེ།
གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་འོག་མིན་མཐར་ཐུག་
འགྲོའི་མཚན་ ཉིད། ཅིག་ཤོས་ ལ་ ཡང་ རིགས་ འདྲ་ བ་ ཡིན་ ཏེ།
མཛོད་ལས། གོང་དུ་འཕོ་བ་དེ་དག་ནི། ། བསམ་གཏན་སྤེལ་
ནས་འོག་མིན་འགྲོ། ། དེ་འཕར་ཕྱེད་འཕར་ཐམས་ཅད་དུ། །
འཆི་འཕོ་གཞན་ སྲིད་ རྩེ་ མོར་འགྲོ། ། ཞེས་ གསུངས་ པའི་ཕྱིར།
མཐོང་ལམ་ཐོབ་པའི་ལུས་རྟེན་དེ་དོར་རྗེས་སུ་སྐྱེ་སྲིད་གཞན་གྱིས་
བར་མ་ཆོད་པར་གཟུགས་ཀྱི་སྐྱེ་སྲིད་དུ་སྐྱེ་བ་གཉིས་བརྒྱུད་བླངས་
ནས་མཐར་གཟུགས་མེད་ཀྱི་རྟེན་ལ་མྱང་འདས་མངོན་དུ་བྱེད་པར་
ངེས་པའི་འདོད་པའི་རྟེན་ཅན་གྱི་ཕྱིར་མི་འོང་དེ། གཟུགས་ སུ་
ཉེར་འགྲོའི་ཕྱིར་མི་འོང་གོང་འཕོ་ སྲིད་རྩེའི་ མཐར་ ཐུག་འགྲོའི་
མཚན་ཉིད་དུ་འཇོག བྱས་པ་ལ་ཁོ་ན་རེ།གཟུགས་སུ་ཉེར་འགྲོའི་
ཕྱིར་མི་འོང་གོང་འཕོ་ཆོས་ཅན། འོག་མིན་མཐར་ཐུག་འགྲོ་ཡིན་
པར་ཐལ། མཚན་ཉིད་ཕྱི་མ་དེའི་ཕྱིར་ཏེ། བསམ་གཏན་སྤེལ་
སྒོམ་བྱས་པ་གང་ཞིག གཟུགས་སུ་ཉེར་འགྲོའི་ཕྱིར་མི་འོང་ཡིན་
པའི་ཕྱིར་ཟེར་ན། གོང་དུ་འཕོ་བ་དེ་དག་ནི། ། ཞེས་གསུངས་པ་
མི་འཐད་པར་ཐལ། གཟུགས་སུ་ཉེར་འགྲོའི་ཕྱིར་མི་འོང་གོང་
， 128 •

ཀུན་མཁྱེན་དགེ་འདུན་ཉི་ཤུའི། །
འཕོ་ལ་དེ་འདྲའི་འོག་མིན་མཐར་ཐུག་འགྲོ་དང་། དེ་འདྲའི་སྲིད་
རྩེའི་མཐར་ཐུག་འགྲོ་གཉིས་ཀྱི་དབྱེ་བ་མི་འཐད་པའི་ཕྱིར། ཡང་
ཁོ་ན་རེ། མཐོང་ལམ་ ཐོབ་ པའི་ལུས་རྟེན་དེ་དོར་ནས་སྐྱེ་སྲིད་
གཞན་གྱིས་བར་མ་ཆོད་པར་ལས་དབང་གིས་གཟུགས་ཀྱི་སྐྱེ་སྲིད་དུ་
སྐྱེ་བ་གཅིག་བླངས་ནས་གྱ་ནོམ་སྣང་བའི་རྟེན་ལ་མྱང་འདས་མངོན་
དུ་བྱེད་ངེས་ ཀྱི་འདོད་ པའི་ རྟེན་ ཅན་ གྱི་ ཕྱིར་ མི་འོང་ཆོས་ ཅན།
གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་འོག་མིན་མཐར་ཐུག་
འགྲོ་ཡིན་པར་ཐལ། ཆོས་ཅན་དེ་ཡིན་པའི་ཕྱིར། འདོད་ན།
འོག་མིན་ མཐར་ ཐུག་ འགྲོ་ ཡིན་ པར་ ཐལ། འདོད་ པའི་ ཕྱིར།
འདོད་ན། དེར་སྐྱེ་བ་ལེན་པར་ཐལ། འདོད་པའི་ཕྱིར་ན་མ་ཁྱབ།
གཞན་ཡང་མཐོང་ལམ་ཐོབ་པའི་ལུས་རྟེན་དོར་ནས་སྐྱེ་སྲིད་གཞན་
གྱིས་བར་མ་ཆོད་པར་ལས་དབང་གིས་གཟུགས་ཀྱི་སྐྱེ་སྲིད་དུ་སྐྱེ་བ་
གྱ་ནོམ་སྣང་བའི་རྟེན་ལ་མྱང་འདས་
བཞི་ཚུན་ཆད་བླངས་ནས་ 
མངོན་དུ་བྱེད་པར་ངེས་པའི་འདོད་པའི་རྟེན་ཅན་གྱི་ཕྱིར་མི་འོང་
གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་འོག་
ཆོས་ཅན། 
མིན་ མཐར་ ཐུག་ འགྲོ་ ཡིན་ པར་ ཐལ། མཚན་ ཉིད་ དེའི་ ཕྱིར།
དེར་ཐལ། ཆོས་ཅན་དེ་ཡིན་པའི་ཕྱིར། འདོད་ན། སྔར་བཞིན་
གཞན་ཡང་མཐོང་ལམ་ཐོབ་པའི་ལུས་རྟེན་དེ་དོར་ནས་སྐྱེ་
ནོ།། 
སྲིད་གཞན་གྱིས་བར་མ་ཆོད་པར་ལས་དབང་གིས་གཟུགས་ཀྱི་སྐྱེ་
སྲིད་དུ་སྐྱེ་བ་གཉིས་བླངས་ནས་མཐར་ཅི་ཡང་མེད་ཀྱི་རྟེན་ལ་མྱང་
· 129 .

ཀུན་མཁྱེན་དགེ་འདུན་ཉི་ཤུའི།
འདས་མངོན་དུ་བྱེད་པར་ངེས་པའི་འདོད་པའི་རྟེན་ཅན་གྱི་ཕྱིར་མི་
འོང་ཆོས་ ཅན། གཟུགས་ སུ་ ཉེར་འགྲོའི་ཕྱིར་མི་འོང་ གོང་འཕོ་
སྲིད་རྩེའི་མཐར་ཐུག་འགྲོ་ཡིན་པར་ཐལ།དེའི་མཚན་ཉིད་དེའི་ཕྱིར།
འདོད་ན། སྲིད་རྩེའི་མཐར་ཐུག་འགྲོ་ཡིན་པར་ཐལ། ། འདོད་
པའི་ཕྱིར། འདོད་ན། སྲིད་རྩེའི་རྟེན་ལ་མྱང་འདས་མངོན་དུ་
བྱེད་ངེས་ཡིན་པར་ཐལ་ལོ་ཟེར་ན། འོ་ན། མཛོད་ལས། གོང་དུ་
འཕོ་བ་དེ་དག་ནི།། ཞེས་ སོགས་ཀྱི་ལུང་དོན་མ་གྲུབ་པར་ཐལ།
གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་འོག་མིན་མཐར་ཐུག་
འགྲོ་ཡིན་ན། འོག་མིན་གྱི་རྟེན་ལ་མྱང་འདས་མངོན་དུ་བྱེད་ངེས་
ཡིན་པས་ཁྱབ་པའི་ཕྱིར་ཏེ། སྲིད་རྩེའི་མཐར་ཐུག་འགྲོ་ཡིན་ན།
སྲིད་རྩེའི་རྟེན་ལ་མྱང་འདས་མངོན་དུ་བྱེད་ངེས་ཡིན་པས་ཁྱབ་པའི་
ཕྱིར་ཏེ། ཁྱོད་ཀྱི་དམ་བཅའ་འཐད་པའི་ཕྱིར། དེས་ན་ལུང་དེས་
དེ་གཉིས་ཀས་འོག་མིན་དང་སྲིད་རྩེར་སྐྱེ་བ་ལེན་པའི་ཡ་མཐའ་
བསྟན་པ་ཡིན་གྱི། དེ་གཉིས་ཀྱིས་འོག་མིན་དང་སྲིད་རྩེར་སྐྱེ་བ་
ལེན་པས་ཁྱབ་མཐའ་བསྟན་པ་མ་ཡིན་པའི་ཕྱིར། གཟུགས་མེད་
ཉེར་འགྲོའི་ཕྱིར་མི་འོང་གི་མཚན་ཉིད་ནི། མཐོང་ལམ་ཐོབ་པའི་
ལུས་རྟེན་དེ་དོར་མ་ཐག་ལས་དབང་གིས་གཟུགས་མེད་དུ་སྐྱེ་བ་
ལེན་ངེས་ཀྱི་འདོད་པའི་རྟེན་ཅན་གྱི་ཕྱིར་མི་འོང་དེ། དེའི་མཚན་
ཉིད། དེ་ལ་དབྱེ་ན། དེར་གྱུར་པའི་སྐྱེས་འདའ་བ། མངོན་པར་
འདུ་བྱེད་དང་བཅས་ཏེ་འདའ་བ། དེ་མེད་པར་འདའ་བ།གོང་
• 130 .

༈ ཀུན་མཁྱེན་དགེ་འདུན་ཉི་ཤུའི།
འཕོ་དང་བཞི་ཡོད། འདོད་པ་ནས་ཤི་འཕོས་མ་ཐག་རྣམ་ཤེས་
མཐའ་ཡས་ སུ་སྐྱེ་བ་བླངས་པའི་རྟེན་དེ་ལ་མྱང་འདས་མངོན་དུ
བྱེད་ངེས་ཀྱི་འདོད་པའི་རྟེན་ཅན་གྱི་ཕྱིར་མི་འོང་དེ་དེའི་མཚན་
གཞི་ཡིན། འདོད་ པ་ ནས་ ཤི་འཕོས་ མ་ ཐག་ ལས་ དབང་ གིས་
གཟུགས་མེད་དུ་སྐྱེ་བ་གཉིས་བརྒྱུད་བླངས་པའི་རྟེན་དེ་ལ་མྱང་
འདས་མངོན་དུ་བྱེད་པར་ངེས་པའི་འདོད་རྟེན་ཅན་གྱི་ཕྱིར་མི་འོང་
དེ། གཟུགས་མེད་ཉེར་འགྲོའི་ཕྱིར་མི་འོང་གོང་འཕོའི་མཚན་ཉིད།
འདོད་པ་ནས་ཤི་འཕོས་མ་ཐག་ལས་དབང་གིས་ནམ་མཁའ་མཐའ་
ཡས་སུ་སྐྱེ་བ་གཅིག་བླངས།དེའི་རྗེས་རྣམ་ཤེས་མཐའ་ཡས་སུ་སྐྱེ་བ་
གཅིག་བླངས་པའི་རྟེན་དེ་ལ་མྱང་འདས་མངོན་དུ་བྱེད་པར་ངེས་
པའི་འདོད་པའི་རྟེན་ཅན་གྱི་ཕྱིར་མི་འོང་དེ་དེའི་མཚན་གཞི་ཡིན།
དེ་ལ་གཟུགས་མེད་ ཉེར་འགྲོའི་ཕྱིར་མི་འོང་གོང་འཕོ་འཕར་བ་
གནས་ཐམས་ཅད་དུ་འཆི་འཕོ་བ་གཉིས་ཡོད། མཐོང་
དང༌། 
ལམ་ཐོབ་པའི་ལུས་རྟེན་དེ་དོར་མ་ཐག་ལས་དབང་གིས་གཟུགས་
མེད་དུ་སྐྱེ་བ་གཉིས་ཁོ་ན་བླངས་ནས་རྟེན་དེ་ལ་མྱང་འདས་མངོན་
དུ་བྱེད་ངེས་ཀྱི་འདོད་རྟེན་ཅན་གྱི་ཕྱིར་མི་འོང་དེ་དང་པོའི་མཚན་
ཉིད། འདོད་པ་ནས་ཤི་འཕོས་མ་ཐག་ནམ་མཁའ་མཐའ་ཡས་སུ་
སྐྱེ་བ་གཅིག་བླངས་ཏེ་རྣམ་ཤེས་མཐའ་ཡས་སུ་སྐྱེ་བ་ལེན་པ་དོར་
ནས་ཅི་ཡང་མེད་དུ་སྐྱེ་བ་གཅིག་ལེན་ངེས་ཀྱི་འདོད་རྟེན་ཅན་གྱི་
ཕྱིར་མི་འོང་དེའི་མཚན་གཞི་ཡིན། ཡང་དེ་ནས་ཤི་འཕོས་མ་ཐག་
， 131 :

ཀུན་མཁྱེན་དགེ་འདུན་ཉི་ཤུའི།
ལས་དབང་གིས་གཟུགས་མེད་ཀྱི་སྐྱེ་སྲིད་དུ་སྐྱེ་བ་གཉིས་ཕན་ཆད་
བླངས་ནས་རྟེན་དེ་ལ་མྱང་འདས་མངོན་དུ་བྱེད་ངེས་ཀྱི་འདོད་རྟེན་
ཅན་གྱི་ཕྱིར་མི་འོང་དེ་གཉིས་པའི་མཚན་ཉིད།གཟུགས་མེད་ཀྱི་
གནས་བཞི་ཀར་སྐྱེ་བ་བླངས་ནས་སྲིད་རྩེའི་རྟེན་དེ་ལ་མྱང་འདས་
མངོན་དུ་བྱེད་ངེས་ ཀྱི་འདོད་ རྟེན་ ཅན་ གྱི་ ཕྱིར་མི་འོང་ དེ་ དེའི་
མཚན་གཞི་ཡིན་ནོ།། བྱས་པ་ལ་ཁོ་ན་རེ། གཟུགས་སུ་ཉེར་འགྲོའི་
ཕྱིར་མི་འོང་བར་འདའ་བ་མེད་པར་ཐལ། གཟུགས་མེད་ལ་དེའི་
ཕྱིར་ན་མ་ཁྱབ། འདོད་ན། གཟུགས་ཀྱི་བར་སྲིད་མེད་པར་ཐལ།
གཟུགས་ མེད་ ལ་ དེའི་ ཕྱིར། འཁོར་ གསུམ། གཞན་ ཡང་།
གཟུགས་མེད་ཉེར་འགྲོའི་ཕྱིར་མི་འོང་བར་འདའ་བ་མེད་པར་ཐལ།
གཟུགས་མེད་ཉེར་འགྲོའི་ཕྱིར་མི་འོང་དེ་ལ་སྐྱེས་ཙམ་ཉིད་ནས་
འདའ་བ། མངོན་པར་འདུ་བྱེད་མེད་པར་འདའ་བ། དེ་དང་
བཅས་ཏེ་འདའ་བ། གོང་འཕོ་དང་བཞིར་གྲངས་ པའི་ ཕྱིར་ཏེ།
མཛོད་ལས། གཞན་ ནི་ གཟུགས་ མེད་ འགྲོ་ རྣམ་ བཞི།། ཞེས་
གསུངས་པའི་ཕྱིར། ཁོ་ན་རེ། གཟུགས་སུ་ཉེར་འགྲོའི་ཕྱིར་མི་
འོང་གོང་འཕོ་ཕྱེད་འཕར་མེད་པར་ཐལ། གཟུགས་མེད་ལ་དེའི་
ཕྱིར་ན་མ་ཁྱབ།འོ་ན་གཟུགས་མེད་ཉེར་འགྲོའི་ཕྱིར་མི་འོང་ཕྱེད་
འཕར་གྱི་གནས་རྩི་བ་ཡོད་པར་ཐལ། གཟུགས་ སུ་ ཉེར་འགྲོའི་
ཕྱིར་མི་འོང་ ལ་ དེ་ ཡོད་ པའི་ ཕྱིར། ཁྱབ་ པ་ ཁས། འདོད་ན།
མཐོང་ལམ་ཐོབ་པའི་ལུས་རྟེན་དེ་དོར་མ་ཐག་ནམ་མཁའ་མཐའ་
• 132 .

ཀུན་མཁྱེན་དགེ་འདུན་ཉི་ཤུའི།།
ཡས་ཀྱི་སྐྱེ་བ་གཅིག་བླངས ། དེའི་རྗེས་རྣམ་ཤེས་མཐའ་ཡས་སུ་
སྐྱེ་བ་ལེན་པ་དོར་ནས་ཅི་ཡང་མེད་དུ་སྐྱེ་བ་གཅིག་བླངས། དེ་ནས་
སྲིད་རྩེའི་སྐྱེ་བ་ལེན་པ་དོར་ནས་གཟུགས་མེད་ཀྱི་གནས་དེ་ནས་
གོང་མ་གཅིག་ཏུ་སྐྱེ་བ་བླངས་ནས་རྟེན་དེ་ལ་མྱང་འདས་མངོན་དུ་
བྱེད་ངེས་ ཀྱི་ འདོད་ རྟེན་ ཅན་ ཀྱི་ ཕྱིར་ མི་ འོང་ ཡོད་ པར་ ཐལ།
འདོད་པའི་ཕྱིར། འདོད་ན། སྲིད་རྩེ་ལས་གོང་མར་གྱུར་པའི་
འཇིག་རྟེན་པའི་གནས་གཅིག་ཡོད་པར་ཐལ། འདོད་པའི་ཕྱིར།
འདོད་ན། སྲིད་རྩེ་ལ་ཆགས་བྲལ་བྱས་པའི་འཇིག་རྟེན་པའི་ལམ་
ཡོད་པར་ཐལ་ལོ།། འདོད་མི་ནུས་ཏེ། འཇིག་རྟེན་འདས་ཀྱིས་
སྲིད་རྩེ་ལ།།ཆགས་བྲལ་གཞན་ནི་རྣམ་པ་གཉིས།།ཞེས་གསུངས་པའི་
ཕྱིར། ཁ་ཅིག གཟུགས་མེད་ཉེར་འགྲོའི་ཕྱིར་མི་འོང་བཞི་པོ་ལ་
དབང་པོ་རྣོ་རྟུལ་གྱི་རིམ་པ་མི་འཐད་ཟེར་ན། དེ་འཐད་པར་ཐལ།
གཟུགས་སུ་ཉེར་འགྲོའི་ཕྱིར་མི་འོང་གསུམ་ལ་དེའི་རིམ་པ་འཐད་
པའི་ཕྱིར། དེར་ཐལ། གཟུགས་སུ་ཉེར་འགྲོའི་ཕྱིར་མི་འོང་བར་
འདའ་བ་གསུམ་པོ་དེ་ཕྱི་མ་གཉིས་ལ་ལྟོས་ཏེ་དབང་པོ་རྣོ་ཞིང་།
ཉོན་མོངས་ཀྱང་གྲངས་ཉུང་། སྐྱེས་འདའ་བ་གསུམ་པོ་ཡང་སྔ་ཕྱི་
གཉིས་ལ་ལྟོས་ཏེ་དབང་པོ་འབྲིང་ཡིན་ཞིང་། ཉོན་མོངས་ཀྱང་
གྲངས་འབྲིང་། གོང་འཕོ་ གསུམ་པོ་དེ་སྔ་མ་ གཉིས་ལ་ལྟོས་ཏེ་
དབང་པོ་རྟུལ་ཞིང་། ཉོན་མོངས་ཀྱང་གྲངས་མང་བའི་ཕྱིར་ཏེ།
གཟུགས་སུ་ཉེར་འགྲོའི་ཕྱིར་མི་འོང་བར་འདའ་བ་གསུམ་པོ་དེ་བར་
• 133 .

ཀུན་མཁྱེན་དགེ་འདུན་ཉི་ཤུའི།
དོ་མངོན་པར་འགྲུབ་པའི་ལས་ཅན་དང༌། སྐྱེས་འདའ་བ་གསུམ་
པོ་དེ་སྐྱེས་ནས་མྱོང་འགྱུར་གྱི་ལས་ཅན། གོང་འཕོ་གསུམ་པོ་དེ་
ལན་གྲངས་གཞན་ལ་མྱོང་འགྱུར་གྱི་ལས་ཅན་ཡིན་པའི་ཁྱད་པར་
འཐད་པའི་ཕྱིར། མཛོད་ལས། གསུམ་ལ་ཡང་རྣམ་གསུམ་ཕྱེ་
ནས།། གཟུགས་སུ་ཉེར་འགྲོའི་དགུར་བཤད་དོ།། དེ་དག་གི་ནི་do
ཁྱད་པར་རྣམས།། ལས་དབང་ཉོན་མོངས་བྱེ་བྲག་ལས།། ཞེས་
གསུངས་པའི་ཕྱིར། གསུམ་པ་ནི། མཐོང་ལམ་ཐོབ་པའི་ལུས་
རྟེན་དེ་ལ་དགྲ་བཅོམ་པའི་འབྲས་བུ་མངོན་དུ་བྱེད་ངེས་ཀྱི་ཕྱིར་མི་
འོང་དེ་ཕྱིར་མི་འོང་མཐོང་ཆོས་ཞིའི་མཚན་ཉིད་ཡིན་ཏེ། མཛོད་
ལས། གཞན་ནི་འདི་ལ་མྱ་ངན་འདའ།། ཞེས་གསུངས་པའི་ཕྱིར།
བཞི་པ་ནི། འགོག་སྙོམས་ཐོབ་པའི་ཕྱིར་མི་འོང་དེ། ཕྱིར་མི་འོང་
ལུས་མངོན་བྱེད་ཀྱི་མཚན་ཉིད་ཡིན་ཏེ། མཛོད་ལས། འགོག་པ་
ཐོབ་པའི་ཕྱིར་མི་འོང་།། ལུས་ཀྱིས་ མངོན་ དུ་བྱེད་པར་འདོད།།
ཅེས་དང༌། ཀུན་བཏུས་ལས། ལུས་ཀྱིས་མངོན་དུ་བྱེད་པ་གང་ཞེ་
ན། གང་སློབ་པ་རྣམ་པར་ཐར་བ་བརྒྱད་ལ་བསམ་གཏན་པའོ།
ཞེས་གསུངས་པའི་ཕྱིར། ཁ་ཅིག དེ་གཉིས་འགལ་ཟེར་ན། མི་
འཐད་དེ། མཐོང་ལམ་ཐོབ་པའི་ཚེ་དེ་ལ་དགྲ་བཅོམ་པའི་འབྲས་
བུ་མངོན་དུ་བྱེད་ངེས་ཀྱི་འགོག་སྙོམས་ཐོབ་པའི་ཕྱིར་མི་འོང་དེ་དེ་
གཉིས་ཀ་ཡིན་པའི་ཕྱིར།། ་༈ ། ། དེ་
བཞི་པ་དགྲ་བཅོམ་ཞུགས་འབྲས་བཤད་པ་ལ་གཉིས་ལས།
· 134 ，

ཀུན་མཁྱེན་དགེ་འདུན་ཉི་ཤུའི།
དང་པོ་ནི། དེའི་འོག་ཏུ་དགྲ་བཅོམ་པ་ཉིད་ཀྱི་འབྲས་བུ་ལ་ཞུགས་
པ་ཡིན་ནོ། ཞེས་པ་འདི་བྱུང་། འདིའི་སྐབས་སུ་སྦྱོར་བ་དང་།
མཐའ་དཔྱད་པ་གཉིས་ལས། དང་པོ་ནི། དགྲ་བཅོམ་ཞུགས་
པའི་མིང་ཅན་གྱི་བྱང་སེམས་ཡོད་དེ། སྐྱེ་བ་གཅིག་ཐོགས་ཀྱི་བྱང་
སེམས་དེ་དེ་ཡིན་པའི་ཕྱིར། གཉིས་པ་མཐའ་དཔྱད་པ་ལ། གོང་
མའི་ཆ་མཐུན་ལྔ་སྤངས་པའི་ཆ་ནས་བཞག་པའི་འབྲས་བུ་ཐོབ་ཕྱིར་
དུ་དངོས་སུ་བརྩོན་བཞིན་པའི་ཞུགས་པ་དེ། དགྲ་བཅོམ་ཞུགས་
པའི་མཚན་ཉིད།དེའི་མ་མཐའ་ཉན་ཐོས་ཀྱི་མཐོང་ལམ་རྣམ་གྲོལ་
ལམ་ནས་སྲིད་ཉོན་དགུ་པའི་དངོས་གཉེན་བར་ཆད་མེད་ལམ་གྱི་
བར་དུ་ཡོད། དང་པོ་འཆད་པར། ཅིག་ཅར་ངེས་པར་འབྱིན་པ་
གང་ཞེ་ན། གང་བདེན་པ་རྣམས་མངོན་པར་རྟོགས་པར་བྱས་
ནས། ཞེས་གསུངས་པའི་ཕྱིར། ། གཉིས་པ་འཆད་པར། སྲིད་
རྩེའི་བར་ཆད་བརྒྱད་ཟད་པ། དགྲ་བཅོམ་ཉིད་ལ་ཞུགས་པའང་
ཡིན།། དགུ་པའི་བར་ཆད་མེད་ལམ་ཡང་།། ཞེས་གསུངས། དེ་
ལ་དབྱེ་ན། སྤང་བྱ་ཅིག་ཅར་བའི་དེ་དང༌། རིམ་གྱིས་པའི་དེ་
གཉིས་ཡོད།། ༈ ། ། །
གཉིས་པ་དགྲ་བཅོམ་འབྲས་གནས་བཤད་པ་ལ། དེའི་འོག་
ཏུ་རང་སངས་རྒྱས་ཏེ་ཉི་ཤུའོ། ཞེས་པ་འདི་བྱུང༌། འདིའི་སྐབས་
སུ་གཉིས་ལས། དང་པོ་ནི། བསེ་རུ་ལྟ་བུའི་རང་སངས་རྒྱས་ཀྱི་
མིང་ཅན་གྱི་བྱང་སེམས་ཡོད་དེ། སྲིད་པ་ཐ་མ་བའི་བྱང་སེམས་དེ་

ཀུན་མཁྱེན་དགེ་འདུན་ཉི་ཤུའི། །
དེ་ཡིན་པའི་ཕྱིར། གཉིས་པ་ནི། གོང་མའི་ཆ་མཐུན་ལྔ་སྤངས་
པའི་ཆ་ནས་བཞག་པའི་འབྲས་གནས་དེ་དགྲ་བཅོམ་འབྲས་གནས་
ཀྱི་མཚན་ཉིད་ཡིན་ཏེ། མཛོད་ལས། དེ་ཚེ་དེ་མི་སློབ་དགྲ་བཅོམ།།
ཞེས་གསུངས་པའི་ཕྱིར།དེ་ལ་དབྱེ་ན། ཉམས་པའི་ཆོས་ཅན་གྱི་
དགྲ་བཅོམ་པ། བདག་གསོལ་པའི་ཆོས་ ཅན་གྱི་དགྲ་བཅོམ་པ།
རྗེས་སུ་བསྲུང་བའི་ཆོས་ཅན་གྱི་དགྲ་བཅོམ་པ།གནས་པ་ལས་གཞན་
དུ་མི་བསྐྱོད་པའི་དགྲ་བཅོམ་པ།རྟོགས་པའི་འོས་སུ་གྱུར་པའི་དགྲ་
བཅོམ་པ། མི་གཡོ་བའི་ཆོས་ཅན་གྱི་དགྲ་བཅོམ་པ་དང་དྲུག་ཡོད།
དེའི་སྔ་མ་ལྔ་དབང་རྟུལ་དང་མོས་པ་དང་། ཕྱི་མ་དབང་རྣོན་མཐོང་
ཐོབ་པ་ཡིན་ཏེ།དང་པོ་ལྔས་ཟས་གོས་གནས་མལ་སོགས་རྐྱེན་ཕུན་
སུམ་ཚོགས་པ་དང་འཕྲད་ན་དགྲ་བཅོམ་པའི་རྣམ་གྲོལ་དུས་དང་
སྦྱོར།མ་འཕྲད་ན་དགྲ་བཅོམ་ཐོབ་པའི་རྣམ་གྲོལ་དུས་དང་མི་སྦྱོར།
མི་གཡོ་བའི་ཆོས་ཅན་གྱིས་ཟས་གོས་སོགས་རྐྱེན་ཕུན་སུམ་ཚོགས་པ་
དང་འཕྲད་མ་འཕྲད་གང་ཡིན་ཀྱང་དགྲ་བཅོམ་རྣམ་གྲོལ་དུས་དང་
སྦྱོར་བ་ཡིན་པའི་ཕྱིར།དེར་ཐལ། མཛོད་ལས། དགྲ་བཅོམ་དྲུག་
འདོད་དེ་དག་ལས།། ལྔ་ནི་དད་པའི་མོས་ལས་སྐྱེས།། དེ་དག་
རྣམ་གྲོལ་དུས་དང་སྦྱོར།། མི་གཡོའི་ཆོས་ཅན་མི་གཡོ་བ།། དེ་
ཕྱིར་དེ་དུས་མི་སྦྱོར་གྲོལ།། དེ་ནི་མཐོང་ཐོབ་རྒྱུ་ལས་སྐྱེས།། ཞེས་
གསུངས་པའི་ཕྱིར།ཉམས་པའི་དོན་ལ། མདོ་སྡེ་བ་ཡན་ཆད་ཀྱིས་
མཐོང་ཆོས་ལ་བདེ་བར་གནས་པ་ལས་ཉམས་པའི་དོན་ལ་འཆད་པ་
: 136 ：

ཀུན་མཁྱེན་དགེ་འདུན་ཉི་ཤུའི། །
ལ། བྱེ་བྲག་སྨྲ་བ་ན་རེ། དེ་མི་འཐད་དེ། དེའི་དོན་དགྲ་བཅོམ་
པའི་འབྲས་བུ་ལས་ཉམས་པའི་དོན་ལ་བྱེད་པའི་ཕྱིར་ཏེ། དགྲ་
བཅོམ་པའི་འབྲས་བུ་ལས་ཉམས་པ་ཡོད་པའི་ཕྱིར་ཏེ། སེམས་
འདོད་ཡོན་གྱིས་མྱོས་པའི་དབང་གིས་དགྲ་བཅོམ་པའི་འབྲས་བུ་
ལས་ཉམས་པ་ཡོད་ པའི་ ཕྱིར་ཏེ། དེ་འདྲའི་དགྲ་ བཅོམ་ པ་དེ་
ཉམས་པའི་ཆོས་ཅན་གྱི་དགྲ་བཅོམ་པ་དང་།དེའི་འབྲས་བུ་ལས་མི་
ཉམས་པའི་ཕྱིར་དུ་སྐུ་ཚེའི་འདུ་བྱེད་གཏོང་བའི་དགྲ་བཅོམ་པ་དེ།
བདག་གསོད་པའི་ཆོས་ཅན་གྱི་དགྲ་བཅོམ་པ་དང་།དེའི་འབྲས་བུ་
ལས་མི་ཉམས་པའི་ཕྱིར་དུ་འདོད་ཡོན་ལ་ སེམས་བསྲུ ང་བའི་
དགྲ་བཅོམ་པ་དེ། རྗེས་སུ་བསྲུ ང་བའི་ཆོས་ཅན་གྱི་དགྲ་བཅོམ་་
པ་དང་།དགྲ་བཅོམ་པའི་འབྲས་བུ་ལས་མི་ཉམས་ཤིང་ཚེ་དེ་ལ་དགྲ་
བཅོམ་དབང་རྣོན་དུ་འཕོ་ནུས་པའི་དགྲ་བཅོམ་པ་དེ། གནས་བ་
ལས་གཞན་དུ་མི་བསྐྱོ ད་པའི་དགྲ་བཅོམ་པ་དང་། དགྲ་བཅོམ་
པའི་འབྲས་བུ་ལས་མི་ཉམས་ཤིང་དགྲ་བཅོམ་དབང་རྣོན་དུ་འཕོ་
ནུས་པའི་དགྲ་བཅོམ་པ་དེ། རྟོགས་པའི་འོས་སུ་གྱུར་པའི་དགྲ་
བཅོམ་པ་དང་། དེ་རྣམས་རིགས་དང་།དབང་བོ་དང་།མཐོང་ཆོས་
དང༌། རྙེད་བཀུར་གྱིས་དགྲ་བཅོམ་པའི་འབྲས་བུ་ལས་ཉམས་ཏེ་
བར་དུ་གཅོད་པ་ཡོད་པའི་ཕྱིར་ཏེ། མདོ་ལས། ཀུན་དགའ་བོ་
དགྲ་བཅོམ་པ་ལའང་རྙེད་པ་དང་བཀུར་བསྟི ས་བར་ཆད་བྱེད་
པ་སྨྲའོ།། ཞེས་གསུངས་པའི་ཕྱིར། མདོ་སྡེ་བ་ན་རེ། དེ་ལ་མ་
• 137 .

ཀུན་མཁྱེན་དགེ་འདུན་ཉི་ཤུའི།
ཁྱབ་སྟེ། མཐོང་ཆོས་བདེར་གནས་ལ་བཀུར་བསྟི ས་བར་ཆད་
བྱེད་པ་ལུང་དོན་ཡིན་པའི་ཕྱིར། དེས་ན་བྱེ་བྲག་སྨྲ་བས་ཉམས་
པའི་དོན་འབྲས་བུ་ལས་ཉམས་པ་ལ་བྱེད་ཅིང་།གང་ལས་ཉམས་པ་
མི་སྲིད་པའི་དགྲ་ བཅོམ་ པ་ དེ། མི་གཡོ་བའི་ཆོས་ ཅན་ གྱི་དགྲ་
བཅོམ་པ་ཡིན་ཏེ། དགྲ་བཅོམ་ པ་དེ་རྣམས་ཀྱི་སྔ་མ་ལྔ་རང་གི་
འབྲས་བུ་ལས་ཉམས་པར་མཚུངས་ཀྱང་རིགས་ལ་ཉམས་པར་མི་
མཚུངས། དེ་ལྔའི་ཕྱི་མ་བཞི་རིགས་ལས་ཉམས་པར་མཚུངས་ཀྱང་
སྔ་མ་ཉམས་པའི་ཆོས་ཅན་རིགས་ལས་ཉམས་པ་མི་སྲིད་པའི་ཕྱིར།
དང་པོ་གྲུབ་སྟེ། རྟོགས་པའི་འོས་སུ་གྱུར་པའི་དགྲ་བཅོམ་པ་རང་
ཉིད་ཀྱི་རིགས་ལས་ཉམས་ནས་གནས་པ་ལས་གཞན་དུ་མི་བསྐྱོད་
པའི་ཆོས་ ཅན་གྱི་དགྲ་ བཅོམ་ པར་འགྱུར་ པ་ ཡོད། དེ་ རང་ གི་
རིགས་ལས་ཉམས་ནས་རྗེས་སུ་བསྲུང་བའི་ཆོས་ཅན་དུ་འགྱུར་བ་
ཡོད། དེ་རང་གི་རིགས་ལས་ཉམས་ནས་བདག་གསོད་པའི་ཆོས་
ཅན་གྱི་དགྲ་བཅོམ་པར་འགྱུར་བ་ཡོད་ཀྱང་ཉམས་པའི་ཆོས་ཅན་གྱི་
དགྲ་བཅོམ་པ་རང་གི་རིགས་ལས་ཉམས་ནས་དེ་ལས་རིགས་དམན་
པར་འགྱུར་བ་མེད་པའི་ཕྱིར་ཏེ། དེ་ལས་རིགས་དམན་པའི་དགྲ་
བཅོམ་པ་མེད་པའི་ཕྱིར། དེ་ལྔ་ཀ་རང་གི་འབྲས་བུ་ལས་ཉམས་
པར་མཚུངས་པར་ཐལ། དེ་རྣམས་དགྲ་བཅོམ་པའི་འབྲས་བུ་ལས་
ཉམས་ནས་མཐོང་ལམ་གྱི་བར་དུ་ཉམས་པ་སྲིད་ཀྱང་། མཐོང་
ལམ་ནས་ཉམས་པ་མི་སྲིད་པའི་ཕྱིར་ཏེ། མཐོང་ལམ་ནས་ཉམས་
• 138 .

ཀུན་མཁྱེན་དགེ་འདུན་ཉི་ཤུའི། །
པ་ལ་མཐོང་སྤང་མངོན་དུ་འགྱུར་དགོས་པ་གང་ཞིག མཐོང་སྤང་
མངོན་དུ་གྱུར་པའི་འཕགས་པ་མེད་པའི་ཕྱིར་ཏེ། མཐོང་སྤང་གི་
རྩ་བར་གྱུར་པའི་འཇིག་ལྟ་མངོན་དུ་གྱུར་པའི་འཕགས་པ་མེད་པའི་
ཕྱིར་ཏེ། འཕགས་པ་ཡིན་ན། འཇིག་ལྟ་དང་དམིགས་པ་གཅིག་
ལ་དམིགས་ནས་འཛིན་སྟངས་དངོས་འགལ་དུ་ཞུགས་པའི་བདག་
མེད་པའི་དོན་མངོན་སུམ་དུ་རྟོགས་པའི་ཡེ་ཤེས་མངོན་དུ་གྱུར་པས་
ཁྱབ་པའི་ཕྱིར་ཏེ། རྣམ་འགྲེལ་ལས། ངོ་བོ་ཉིད་ལ་ཕྱིན་ལོག་གིས།།
འབད་དུ་ཟིན་ཀྱང་མི་བཟློག་སྟེ།། བློ་ནི་དེ་ཕྱོགས་འཛིན་ཕྱིར་རོ།།
ཞེས་གསུངས་པའི་ཕྱིར། དེ་སྐད་དུ་ཡང་། མཛོད་ལས། བཞི་ནི་
རིགས་ལས་ལྔ་འབྲས་ལས།། ཉམས་འགྱུར་དང་པོ་ལས་མ་ཡིན།།
ཞེས་གསུངས་པའི་ཕྱིར། ཞེས་ཟེར་ན། དེ་ལ་མདོ་སྡེ་བ་ན་རེ།
དགྲ་བཅོམ་པའི་འབྲས་བུ་ལས་ཉམས་པའི་གང་ཟག་དེ་ལས་དབང་
གིས་འཁོར་བར་སྐྱེ་བ་ལེན་པ་ཡོད་པར་ཐལ། དེའི་རྒྱུད་ལ་ལས་
དབང་གིས་འཁོར་བར་སྐྱེ་བ་ལེན་པའི་རྒྱུ་སྲེད་ལེན་མངོན་དུ་གྱུར་
པ་ཡོད་པའི་ཕྱིར། དེ་ལ་བྱེ་བྲག་སྨྲ་བ་ན་རེ། མ་ཁྱབ་སྟེ། དེའི་
རྒྱུད་ལ་སྲེད་ལེན་མངོན་དུ་གྱུར་པ་ཡོད་ཀྱང་དེ་ལས་དབང་གིས་
འདོད་པར་སྐྱེ་བ་མ་བླངས་གོང་ནས་ལམ་བསྒོམ་པའི་འབད་རྩོལ་
དྲག་པོའི་དབང་གིས་དགྲ་བཅོམ་པའི་འབྲས་བུ་ལས་ཉམས་པ་སོར་
ཆུད་པ་ཡིན་པའི་ཕྱིར། འབྲས་བུ་ལས་ ཉམས་ བཞིན་པའི་ངང་
ནས་འཆི་འཕོ་བྱེད་ པའི་ གང་ ཟག་ མེད་ པའི་ ཕྱིར་ ཏེ། དེའི་ཚེ་
· 139 •

ཀུན་མཁྱེན་དགེ་འདུན་ཉི་ཤུའི།
འཁོར་བར་སྐྱེ་བ་ལེན་པའི་རྒྱུ་མ་རིག་པའི་དབང་གིས་ལས་ངན་པ་
བྱེད་པ་མེད་པའི་ཕྱིར་ཏེ། མཛོད་ལས། འབྲས་ལས་ཉམས་པ་
འཆི་བ་མེད།། བྱ་བ་མ་ཡིན་དེ་མི་བྱེད།། ཅེས་གསུངས་པའི་ཕྱིར།
གཞན་ཡང་བྱེ་བྲག་སྨྲ་བ་ན་རེ། དགྲ་བཅོམ་པའི་འབྲས་བུ་ལས་
ཉམས་པ་ཡོད་པར་ཐལ། མདོ་སྡེ་བ་ཡན་ཆད་ཀྱིས་མཐོང་ཆོས་
བདེར་གནས་ལས་ཉམས་པའི་དོན་ལ་བྱེད་པས་མཐོང་ཆོས་བདེར་
གནས་ལས་ཉམས་པའི་དགྲ་བཅོམ་པ་དེ་ཉམས་པའི་ཆོས་ཅན་གྱི་
དགྲ་བཅོམ་པ་དང་། དེ་ལས་མི་ཉམས་ང་འི་ཕྱིར་དུ་སྐུ་ཚེའི་འདུ་
བྱེད་གཏོང་བའི་དགྲ་བཅོམ་པ་དེ་བདག་གསོད་པའི་ཆོས་ཅན་གྱི་
དགྲ་བཅོམ་པའི་དོན་དུ་འཆད་པ་སོགས་ཡིན་ནོ།།དེའི་དོན་ལ་ཁ་
ཅིག་ན་རེ། བསམ་གཏན་གྱི་དངོས་གཞི་སྙོམས་འཇུག་ལས་ཉམས་
པའི་དོན་ལ་བྱེད། ཁ་ ཅིག བྱམས་སོགས་ཚད་མེད་བཞི་ལས་
ཉམས་པའི་དོན་ལ་བྱེད་ཟེར་ན། དེ་གཉིས་ཀ་མི་འཐད་དེ། དགྲ་
བཅོམ་པ་རང་རྒྱུད་ཀྱི་བྱམས་སོགས་ཚད་མེད་བཞི་ལས་ཉམས་པ་མི་
སྲིད་པའི་ཕྱིར་ཏེ། རང་རྒྱུད་ཀྱི་ལམ་བདེན་ལས་ཉམས་པ་མི་སྲིད་
པའི་ཕྱིར་ཏེ། རང་རྒྱུད་ཀྱི་རྟོགས་པ་ལས་ཉམས་པ་མི་སྲིད་པའི་
ཕྱིར་ཏེ། རང་རྒྱུད་ཀྱི་སྤངས་པ་ལས་ཉམས་པ་མི་སྲིད་པའི་ཕྱིར་
རོ།། ། ། བསམ་གཏན་སྤེལ་ནས་འོག་མིན་འགྲོ་ཞེས་བཤད་ན།
རྟེན་གྱི་གང་ཟག་གིས་སྤེལ་སྒོམ་བྱེད་པ། གང་གནས་གང་དུ་སྤེལ་
སྒོམ་བྱེད་པ། སྤེལ་སྒོམ་བྱེད་པའི་སྦྱོར་བ། སྤེལ་སྒོམ་བྱེད་པའི་
· 140 .

ཀུན་མཁྱེན་དགེ་འདུན་ཉི་ཤུའི། །
གཞི། སྤེལ་སྒོམ་སྒྲུབ་པའི་ཚད། སྤེལ་སྒོམ་སྒྲུབ་པའི་འབྲས་བུ་
རྣམས་ཇི་ལྟ་བུ་ཞེ་ན། དང་པོ་ཡོད་དེ། བསམ་གཏན་བཞི་པའི་
དངོས་ གཞི་ སྙོམས་ འཇུག་ རྒྱུད་ ལ་ ལྡན་ པའི་ ཕྱིར་ མི་ འོང་ དང་།
དགྲ་བཅོམ་པ་གཉིས་ཀྱིས་བྱེད་པ་ཡིན་པའི་ཕྱིར། གཉིས་པ་ཡོད་
དེ། རྩོམ་པ་དང་པོའི་ཚེ་སྒྲ་མི་སྙན་མ་གཏོགས་པའི་གླིང་གསུམ་ཅི་
རིགས་སོགས་འདོད་ཁམས་སུ་བསྒོམ་ལ།ཕྱིས་ནས་གཟུགས་ཁམས་
སུ་བསྒོམ་པ་ཡང་ཡོད་པའི་ཕྱིར་ཏེ། རང་འགྲེལ་ལས། དང་པོར་
འདོད་པའི་ཁམས་སུ་གླིང་གསུམ་དག་ཏུ་སྤེལ་བར་བྱེད་ལ། ཕྱིས་
ནས་ཡོངས་ སུ་ ཉམས་ པས་ གཟུགས་ ཁམས་ སུ་ སྤེལ་ བར་བྱེད་དོ།།
ཞེས་གསུངས་པའི་ཕྱིར། གསུམ་པ་ལ། ཉེ་སྦྱོར་དང། རིང་སྦྱོར་
གཉིས་ལས། ཁ་ཅིག དང་པོར་འདོད་ཁམས་སུ་བསམ་གཏན་
བཞི་པའི་དངོས་གཞི་ཟག་མེད་གཅིག་ལ་རྒྱུན་ཆགས་སུ་སྙོམས་པར་
ཞུགས། དེ་རྗེས་་ཟག་བཅས་གཅིག་ལ་རྒྱུན་ཆགས་སུ་སྙོམས་པར་
ཞུགས། དེ་རྗེས་ཟག་མེད་གཅིག་ལ་སྙོམས་པར་ཞུགས་པ་དེ་ཆུང་
ངུ་གསུམ་སྤེལ་སྒོམ་པའི་ཉེ་སྦྱོར་དང། ཡང་འདོད་པར་དང་པོར་
བསམ་གཏན་བཞི་པའི་སྙོམས་འཇུག་ཟག་མེད་གཉིས་ལ་སྙོམས་
པར་ཞུགས། དེ་ རྗེས་ ཟག་ བཅས་ གཉིས་ ལ་ སྙོམས་ པར་ཞུགས།:
དེ་རྗེས་ཡང་ཟག་མེད་གཉིས་ལ་སྙོམས་པར་ཞུགསས་པ་དེ་འབྲིང་
དྲུག་སྤེལ་གྱི་ཉེ་སྦྱོར་ཡིན་ཞིང། ལྷག་མ་རྣམས་ལ་དེའི་རིགས་འདྲ་
བ་ཡིན་པའི་ཕྱིར་ཏེ། ཉེ་སྦྱོར་ལ་དེ་ལྟར་བསྒོམ་པ་རྒྱུན་ལྡན་བྱེད་
· 141 :

ཀུན་མཁྱེན་དགེ་འདུན་ཉི་ཤུའི། །
པའི་ཚེ་བྱ་རྫོགས་ཀྱི་ཐུང་མཐའི་སྐད་ཅིག་མ་གཅིག་གི་ཡུན་ལ་དང་
པོར་བསམ་གཏན་བཞི་པའི་དངོས་གཞི་ཟག་མེད་ལ་སྙོམས་པར་
ཞུགས། དེ་རྗེས་ཟག་བཅས། དེ་རྗེས་ཟག་མེད་གཅིག་ལ་ཇི་ལྟར་
འདོད་འདོད་དུ་སྙོམས་པར་ཞུགས་པ་དེ་ཆུང་ངུ་གསུམ་སྤེལ་གྱི་ཉེ་
སྦྱོར་ཡིན་ཟེར་ན། འོ་ན་བྱ་རྫོགས་ཀྱི་ཐུང་མཐའི་སྐད་ཅིག་མ་
གཅིག་གི་ཡུན་ལ་དང་པོར་བསམ་གཏན་བཞི་པའི་དངོས་གཞི་ཟག་
མེད་གཅིག་ལ་སྙོམས་པར་ཞུགས། དེ་རྗེས་ཟག་བཅས་གཅིག དེ་
རྗེས་ཟག་མེད་གཅིག་ལ་ཇི་ལྟར་འདོད་འདོད་དུ་སྙོམས་པར་ཞུགས་
པ་དེ་ཆུང་ངུ་གསུམ་སྤེལ་སྒྲུབ་པའི་ཚད་ཡིན་པར་ཐལ། ཉེ་སྦྱོར་
འཐད་པའི་ཕྱིར། འདོད་ན། བྱ་རྫོགས་ཀྱི་སྐད་ཅིག་མ་གཅིག་གི་
ཡུན་ལ་ དེ་ལྟར་ནུས་ པའི་སེམས་ ཅན་ ཡོད་ པར་ ཐལ། ཆུང་ངུ་
གསུམ་སྤེལ་སྒྲུབ་པའི་སེམས་ ཅན་ཡོད་པ་གང་ཞིག དེ་ཆུང་ངུ་
གསུམ་སྤེལ་སྒྲུབ་པའི་ཚད་ཡིན་པའི་ཕྱིར།འདོད་མི་ནུས་ཏེ། དེ་
ལྟར་སྒྲུབ་པའི་གང་ཟག་ཡིན་ན། སངས་རྒྱས་འཕགས་ པ་ཡིན་
དགོས་པའི་ཕྱིར་ཏེ། མཛོད་རང་འགྲེལ་ལས། སངས་རྒྱས་ མ་
གཏོགས་པས་སྐད་ཅིག་མ་སྤེལ་བར་མི་ནུས་ཏེ། དེའི་ཕྱིར་རྒྱུན་
ཆགས་གསུམ་ལ་ཇི་སྲིད་འདོད་པར་སྙོམས་པར་ཞུགས་པའི་སྒོ་ནས་
རྫོགས་པ་ཡིན་ནོ།། ཞེས་གསུངས་པའི་ཕྱིར། གཞན་ཡང་། དེ་
འདྲའི་དེ་ཆུང་ངུ་གསུམ་སྤེལ་གྲུབ་པའི་ཚད་དུ་སློབ་དཔོན་དབྱིག་
གཉེན་བཞེད་པར་ ཐལ། དེ་ཆུང་ངུ་གསུམ་ སྤེལ་གྲུབ་པའི་ཚད་
1 . 142 •

ཀུན་མཁྱེན་དགེ་འདུན་ཉི་ཤུའི།
ཡིན་པའི་ཕྱིར། འདོད་མི་ནུས་ཏེ། དེ་ཆུང་ངུ་གསུམ་སྤེལ་གྲུབ་
པའི་ཚད་དུ་བྱེ་བྲག་སྨྲ་བས་བཞེད་པ་གང་ཞིག དེ་སློབ་དཔོན་
དབྱིག་གཉེན་གྱིས་བཀག་པ་ཡིན་པའི་ཕྱིར། དང་པོ་གྲུབ་སྟེ། དེ་
འདྲ་བ་དེ། སྐད་ཅིག་མ་ནི་བསྲེས་པས་སྒྲུབ།། ཅེས་པའི་དོན་དུ་
བཞེད་པའི་ཕྱིར། དེར་ཐལ། དེ་བཞེད་པའམ་དུས་མཐའི་སྐད་
ཅིག་མ་གཅིག་གི་ཡུན་ལ་དེ་ལྟར་ནུས་པ་ལུང་དེའི་དོན་དུ་བཞེད་པ་
གང་རུང་ཡིན། ཕྱི་མ་མ་ཡིན་པའི་ཕྱིར། མ་གྲུབ་ན། དུས་མཐའི་
སྐད་ཅིག་མ་གཅིག་གི་ཡུན་ལ་དེ་ལྟར་ནུས་པ་དེ་ཆུང་ངུ་གསུམ་སྤེལ་
གྲུབ་པའི་ཚད་དུ་བྱེ་བྲག་སྨྲ་བས་བཞེད་ པ་དེ། སློབ་དཔོན་གྱིས་
སངས་རྒྱས་མ་གཏོགས་སྐད་ཅིག་མ་སྤེལ་བར་མི་ནུས་ཏེ། ཞེས་
པའི་གཞུང་འདིས་ བཀག་ པར་ ཐལ། དུས་མཐའི་ སྐད་ ཅིག་ མ་
གཅིག་གི་ཡུན་ལ་དེ་ནུས་པ་དེ་སྐད་ཅིག་མ་ནི་བསྲེས་པས་སྒྲུབ་ཅེས་
པའི་གཞུང་དོན་དུ་བྱེ་བྲག་སྨྲ་བས་བཞེད་པའི་ཕྱིར། འདོད་ན།
སློབ་དཔོན་རང་ལུགས་ནི། དུས་མཐའི་སྐད་ཅིག་མ་གསུམ་གྱི་
ཡུན་ལ་དང་པོར་བསམ་གཏན་གྱི་དངོས་གཞི་ཟག་མེད་ཟག་བཅས་
ཟག་མེད་གསུམ་ལ་ཇི་ལྟར་འདོད་འདོད་དུ་སྙོམས་པར་ཞུགས་པ་དེ་
སྤེལ་མ་ གྲུབ་ པའི་ ཚད་ དུ་ བཞེད་ པར་ ཐལ། འདོད་ པའི་ ཕྱིར།
འདོད་ན། དེའི་སྐབས་ཀྱི་རྒྱུན་ཆགས་གསུམ་པོ་དེ་དུས་ཆ་མེད་ཀྱི་
སྐད་ཅིག་མ་ལ་བྱེད་རིགས་པར་ཐལ། འདོད་པའི་ཕྱིར། འདོད་
མི་ནུས་ཏེ། དེའི་སྐབས་ཀྱི་རྒྱུན་ཆགས་གསུམ་པོ་དེ་སྐད་ཅིག་སྔ་
• 143 •

ཀུན་མཁྱེན་དགེ་འདུན་ཉི་ཤུའི།
ཕྱིའི་རྒྱུན་དང་བཅས་པའི་སྐད་ཅིག་མ་གསུམ་ལ་བྱེད་རིགས་པའི་
ཕྱིར། བཞི་པ་ཡོད་དེ། ཕྱིས་བསམ་གཏན་གྱི་དངོས་གཞི་སྙོམས་
འཇུག་བཞི་ཀ་བསམ་གཏན་སྤེལ་སྒོམ་གྱི་གཞིར་རུང་ཡང་། ལས་
དང་པོ་བས་དང་པོར་བསམ་གཏན་བཞི་པའི་དངོས་གཞི་སྙོམས་
འཇུག་སྤེལ་བ་ཡིན་པའི་ཕྱིར་ཏེ། བསམ་གཏན་བཞི་པའི་དངོས་
གཞི་སྙོམས་ འཇུག་ཏིང་ངེ་འཛིན་ གྱི་ སྐྱོན་བརྒྱད་ ལས་ གྲོལ་ བས་
སེམས་ལས་རུང་རྣམས་ཀྱི་མཆོག་ཡིན་པའི་ཕྱིར་ཏེ། མཛོད་ལས།
སྐྱོན་བརྒྱད་ལས་ནི་གྲོལ་བའི་ཕྱིར།། བཞི་པ་གཡོ་བ་མེད་པ་ཡིན།
ཞེས་གསུངས་པའི་ཕྱིར། བསམ་གཏན་བཞི་པའི་སྐྱོན་བརྒྱད་ཡོད་
དེ། རྟོག་དཔྱོད་གཉིས། དགའ་བདེ་གཉིས། དབུགས་འབྱུང་
རྡུབ་གཉིས། ཡིད་བདེ་ ཡིད་མི་བདེ་གཉིས་ཏེ་བརྒྱད་ཡོད་ པའི་
ཕྱིར་ཏེ། མཛོད་ལས། རྟོག་དང་དཔྱོད་དང་དབུག་དག་དང༌།།
བདེ་བ་ལ་སོགས་བཞི་ཡིན་ནོ།། ཞེས་གསུངས་པའི་ཕྱིར། ལྔ་པ་
སྤེལ་སྒོམ་གྲུབ་པའི་ཚད་ཡོད་དེ། བློས་འཕེན་པའི་ཀུན་སློང་གི་
སྦྱོར་བ་གཅིག་ཉིད་ཀྱིས་བྱ་རྫོགས་ཀྱི་ཐུང་མཐའི་སྐད་ཅིག་མ་གསུམ་
གྱི་ཡུན་ལ་ དང༌ པོར་ བསམ་ གཏན་ བཞི་ པའི་ དངོས་ གཞི་ སྙོམས་
འཇུག་ཟག་མེད་གཅིག དེ་ནས་ཟག་བཅས་གཅིག དེ་ནས་ཟག་
མེད་གཅིག་ལ་ཇི་ལྟར་འདོད་འདོད་དུ་སྙོམས་པར་ཞུགས་པའི་ཕྱིར་
དུ་སྙོམས་པར་ཞུགས་པ་དེ་ཆུང་ངུ་གསུམ་སྤེལ་གྱི་ཉེ་སྦྱོར་ཡིན་པའི་
ཕྱིར་ཏེ། དེས་འབྲིང་དྲུག་སྤེལ་སོགས་ལ་རིགས་འདྲའོ།། དེ་ལྟར་
• 144 •

ཀུན་མཁྱེན་དགེ་འདུན་ཉི་ཤུའི།
རྒྱུན་ཆགས་སུ་སྙོམས་པར་འཇུག་པ་ལ་བརྟེན་ནས་ཀུན་སློང་གི་བློས་
འཕེན་པ་གཅིག་གིས་བྱ་རྫོགས་ཀྱི་ཐུང་མཐའི་སྐད་ཅིག་མ་གསུམ་གྱི་
ཡུན་ལ་དང་པོར་བསམ་གཏན་བཞི་པའི་དངོས་གཞི་སྙོམས་འཇུག་
ཟག་མེད་གཅིག་ལ། དེ་རྗེས་ཟག་བཅས་གཅིག་ལ། དེ་རྗེས་ཟག་
མེད་གཅིག་ལ་ཇི་ལྟར་འདོད་འདོད་དུ་སྙོམས་པར་འཇུག་ནུས་ན་
ཆུང་ངུ་ གསུམ་ སྤེལ་ གྲུབ་ པ་ ཡིན་ ཏེ། མཛོད་ རང་འགྲེལ་ ལས།
དང་པོ་ལ་ནི་ཟག་པ་མེད་པ་དང༌། ཟག་པ་དང་བཅས་པ་དང་།
ཟག་ པ་ མེད་ པ་ དང༌ སེམས་ གསུམ་ མངོན་ དུ་ བྱེད་ དོ།། ཞེས་
གསུངས་པའི་ཕྱིར། འབྲིང་དྲུག་སྤེལ་གྱི་དོན་ལ། ཁ་ཅིག་ན་རེ།
ཀུན་སློང་གི་སྦྱོར་བ་གཅིག་ཉིད་ཀྱིས་དང་པོ་བསམ་གཏན་བཞི་པའི་
དངོས་གཞི་སྙོམས་འཇུག་ཟག་མེད་གཉིས། དེ་ནས་ཟག་བཅས་
གཉིས། དེ་ནས་ ཟག་ མེད་ གཉིས་ ལ་ སྙོམས་ པར་ ཞུགས་ པ་ དེ་
འབྲིང་དྲུག་སྤེལ་གྱི་དོན་ཡིན་ཟེར་ན། དེ་མི་འཐད་པར་ཐལ། བྱ་
རྫོགས་ཀྱི་ཐུང་མཐའི་སྐད་ཅིག་མ་གཅིག་གི་ཡུན་ལ་དང་པོར་བསམ་
གཏན་བཞི་ པའི་ དངོས་ གཞི་ སྙོམས་ འཇུག་ ཟག་ མེད་ གཅིག་ ལ་
སྙོམས་པར་འཇུག དེ་རྗེས་ཟག་བཅས་གཅིག དེ་རྗེས་ཟག་མེད་
གཅིག དེ་རྗེས་ཟག་མེད་གཅིག དེ་རྗེས་ཟག་བཅས་གཅིག དེ་
རྗེས་ཟག་མེད་གཅིག་ལ་སྙོམས་པར་ཞུགས་པ་དེ་དེའི་དོན་ཡིན་ཏེ།
འགྲེལ་པ་རྒྱལ་སྲས་མ་ལས། གཉིས་པ་ལ་ནི་དྲུག་གོ། ཞེས་བྱ་བ་
ནི། ཟག་པ་མེད་པ་དང་། ཟག་པ་དང་བཅས་པ་དང༌། ཟག་པ་
་ 145 .

ཀུན་མཁྱེན་དགེ་འདུན་ཉི་ཤུའི།
མེད་པ་ཞེས་བྱ་བ་གསུམ་དང་། ཡང་ཟག་པ་མེད་པ་དང༌། ཟག་
པ་དང་བཅས་པ་དང་། ཟག་པ་མེད་པ་ཞེས་བྱ་བ་གསུམ་སྟེ་དྲག་
ཡིན་ནོ།། གསུམ་པ་ལ་ནི་དགུའོ།། བཞི་པ་ལ་ནི་བཅུ་གཉིས་སོ།།
ལྔ་པ་ལ་ནི་བཅོ་ལྔ་སྟེ། ཞེས་བྱ་བ་ལ་ཡང་དེ་ཁོ་ན་བཞིན་དུ་སྦྱར་
བར་བྱའོ།། ཞེས་ གསུངས་ པའི་ཕྱིར། དེས་ ཆེན་ པོ་ དགུ་ སྤེལ་
སོགས་ཤེས་པར་བྱའོ།། དེ་ལ་ཁོ་ན་རེ། ཆུང་ངུ་གསུམ་སྤེལ་ནུས་
པའི་གང་ཟག་ཡིན་ན། ལྷག་མ་རྣམས་ཀྱང་སྤེལ་ནུས་པའི་གང་
ཟག་ཡིན་དགོས་པར་ཐལ། སྤེལ་སྒོམ་ལྔ་པོ་དེའི་སྤྲེལ་གཞི་སྤེལ་
ཚུལ་ལ་མི་འདྲ་པའི་ཁྱད་པར་མེད་པའི་ཕྱིར་ན་མ་ཁྱབ། དེའི་ཁྱད་
པར་མེད་ཀྱང་སྤེལ་མཁན་གྱི་ནུས་པ་ལ་མི་འདྲ་བའི་ཁྱད་པར་ཡོད་
པའི་ཕྱིར། ཆུང་ངུ་གསུམ་སྤེལ་ནུས་པའི་གང་ཟག་དེས་ཆུང་ངུ་
གསུམ་སྤེལ་ནུས་ཀྱང་འབྲིང་དྲུག་སྤེལ་སོགས་མི་ནུས་པ་དེས་ལྷག་མ་
གཞན་ལའང་རིགས་འདྲ་བའི་ཕྱིར་ཏེ། འགྲེལ་ བ་ རྒྱལ་སྲས་མ་
ལས། དང་པོ་ལ་ནི་སེམས་གསུམ་ཞེས་བྱ་བ་ནི་གང་ཟག་དེ་ལ་ནུས་
པ་དེ་ཙམ་ཞིག་ཡོད་པ་སྟེ་དེ་བཞིན་དུ་འོག་མ་རྣམས་ལ་ཡང་བརྗོད་
པར་བྱའོ།། ཞེས་གསུངས་པའི་ཕྱིར། དྲུག་པ་སྤྲེལ་སྒོམ་གྲུབ་པའི་
འབྲས་བུ་ཡོད་དེ།ཕྱིར་མི་འོང་གིས་སྤྲེལ་སྒོམ་ལྔ་བསྒོམས་པ་ལས་
གནས་གཙང་དུ་སྐྱེ་བ་གྲུབ། དགྲ་བཅོམ་པས་དེ་ལྟར་བསྒོམས་
པས་ཏིང་ངེ་འཛིན་གྱི་བདེ་བ་ལ་རོ་མྱང་གི་སྲིད་པ་ཞི་བ་གྲུབ་པའི་
ཕྱིར། དང་པོ་གྲུབ་སྟེ། མཛོད་ལས། དེ་ནི་རྣམ་པ་ལྔ་ཡི་ཕྱིར།།
： 146 ：

ཀུན་མཁྱེན་དགེ་འདུན་ཉི་ཤུའི། །
གནས་གཙང་སྐྱེ་བ་ལྔ་ཁོ་ན།། ཞེས་གསུངས་ཕྱིར།གཉིས་པ་གྲུབ་སྟེ།
སྐྱེ་དང་གནས་པར་བྱ་ཕྱིར་དང་། རོ་མྱོང་བས་ནི་འཇིགས་ཕྱིར་
ཡང་། ཞེས་གསུངས་པའི་ཕྱིར། བྱས་པ་ལ་ཁོ་ན་རེ། ཕྱིར་མི་
འོང་གིས་སྤེལ་སྒོམ་བྱས་པ་ལ་བརྟེན་ནས་གནས་གཙང་དུ་སྐྱེ་བ་
ལེན་པར་བྱེད་པ་མ་ཡིན་པར་ཐལ། ཆུང་ངུ་གསུམ་སྤེལ་དེས་མི་ཆེ་
བར་སྐྱེ་བའི་རྒྱུ་མི་བྱེད། ཆུང་ངུ་གསུམ་སྤེལ་གྱི་ནང་ཚན་དུ་གྱུར་
བའི་བསམ་གཏན་གྱི་དངོས་གཞི་སྙོམས་འཇུག་ཟག་མེད་དེས་ཀྱང་
དེའི་རྒྱུ་མི་བྱེད། ཟག་བཅས་དེས་ཀྱང་དེར་སྐྱེ་བའི་རྒྱུ་མི་བྱེད་པའི་
ཕྱིར། དང་པོ་གྲུབ་སྟེ། དེ་ཡང་སྲིད་ཕྱི་མར་སྐྱེ་བ་ལེན་པའི་རྒྱུ་
སྲེད་པའི་རླན་དང་བྲལ་བའི་ཕྱིར་ཏེ། དེས་སྲིད་པ་གཅོད་པའི་
ཕྱིར་ཏེ། དེ་ ཟག་ མེད་ ཡིན་ པའི་ ཕྱིར། གཉིས་ པ་ མ་ གྲུབ་ ན།
བསམ་གཏན་སྤེལ་སྒོམ་མ་བྱས་པའི་ཕྱིར་མི་འོང་གི་རྒྱུད་ཀྱི་བསམ་
གཏན་བཞི་པའི་དངོས་གཞི་སྙོམས་འཇུག་ཟག་བཅས་དེས་ཀྱང་
དེར་སྐྱེ་བའི་རྒྱུ་བྱེད་པར་ཐལ། མ་གྲུབ་ པ་དེའི་ཕྱིར་ན་མ་ཁྱབ།
ཆུང་ངུ་གསུམ་སྤེལ་གྱི་ནང་ཚན་གྱི་བསམ་གཏན་བཞི་པའི་དངོས་
གཞི་སྙོམས་འཇུག་ཟག་བཅས་དེ་ཡང་སྲིད་ཕྱི་མར་སྐྱེ་བ་ལེན་པའི་
རྒྱུ་སྲེད་པའི་རླན་དང་བཅས་ཤིང༌། ཁྱད་པར་གོང་འོག་གི་ཟག་
མེད་གཉིས་ཀྱིས་ཟིན་པའི་ཆ་ནས་གནས་གཙང་དུ་སྐྱེ་བ་ལེན་པའི་
རྒྱུ་བྱེད་པའི་ཕྱིར་ཏེ། བསམ་གཏན་སྤེལ་སྒོམ་ཐོབ་པའི་ཕྱིར་མི་
འོང་གི་རྒྱུད་ཀྱི་བསམ་ གཏན་ གྱི་དངོས་ གཞི་ སྙོམས་ འཇུག་ ཟག་
• 147 .

ཀུན་མཁྱེན་དགེ་འདུན་ཉི་ཤུའི། །
བཅས་དེ་སྲེད་པའི་རླན་དང་བཅས་པས་ཡང་སྲིད་ཕྱི་མར་སྐྱེ་བ་
ལེན་པའི་རྒྱུ་བྱེད་པ་ཡོད་ཅིང་། གོང་འོག་གི་ཟག་མེད་གཉིས་ཀྱིས་
ཟིན་པའི་ཆ་ནས་གནས་གཙང་དུ་སྐྱེ་བ་ལེན་པའི་རྒྱུ་བྱེད་པའི་ཕྱིར།
སྐབས་འདིར་ཟག་བཅས་ཟག་མེད་ཀྱི་དོན་ལ་ཁ་ཅིག་ ཟག་བཅས་
དེ་ཞི་རགས་ཀྱི་རྣམ་པ་ཅན་གྱི་ལམ་དང་། ཟག་མེད་དེ་བདེན་པའི་
རྣམ་པ་ཅན་གྱི་ལམ་ལ་བྱེད་ཟེར་ན། དེ་མི་འཐད་པར་ཐལ། དེ་
འདོད་པ་ལ་རགས་པ་དང་བསམ་གཏན་དང་པོ་ལ་ཞི་བར་ལྟ་བའི་
བསམ་གཏན་གྱི་དངོས་གཞི་སྙོམས་འཇུག་སྒོམ་པ་ལ་དགོས་པ་མེད་
པའི་ཕྱིར་ཏེ། རང་ས་ལས་རྒྱལ་བའི་ཕྱིར་དུ་སྒོམ་པ་ཡང་མ་ཡིན།
འོག་ས་ལས་རྒྱལ་བའི་ཕྱིར་དུ་སྒོམ་པ་ཡང་མ་ཡིན་པའི་ཕྱིར། དང་
པོ་གྲུབ་སྟེ། རང་སའི་སྲེད་པའི་རླན་དང་བཅས་པས་རང་ས་ལས་
རྒྱལ་བར་བྱེད་མི་ནུས་ན། གོང་ས་ལས་རྒྱལ་བར་མི་ནུས་པ་ལྟ་ཅི་
སྨོས་པའི་ཕྱིར། གཉིས་པ་གྲུབ་སྟེ། དེ་འོག་ས་ལས་རྒྱལ་བའི་ཕྱིར་
དུ་བསྒོམ་མི་དགོས་པའི་ཕྱིར་ཏེ། དེ་དེ་ལས་རྒྱལ་ཟིན་པའི་ཕྱིར།
རང་ལུགས་ལ། ཟག་བཅས་ཟག་མེད་ཀྱི་དོན་ཡོད་དེ། རྟོག་པའི་
ཟག་བཅས་དང་ཟག་མེད་ལ་བྱེད་པའི་ཕྱིར།། སྨྲས་པ། ཡོངས་
འཛིན་དམ་པ་ཆོས་ཀྱི་འབྱུང་གནས་ཀྱི།། གསུང་རྒྱུན་དྲི་མེད་ཤོག་
ངོར་བཀོད་པ་ལ།། ལྷག་ཆད་ནོར་འཁྲུལ་སྐྱོན་རྣམས་ཅི་མཆིས་པ།།
སྐྱེས་ཆེན་དམ་པ་རྣམས་ཀྱིས་དག་པར་མཛོད།། འདི་བྲིས་བསོན་
ནམས་ཕྱོགས་ཀྱི་མཐར་ཎ༌ ཅིང་།། ཉོན་མོངས་སྐྱོན་གྱི་དགྲ་སྡེའི་
， 148 .

ཀུན་མཁྱེན་དགེ་འདུན་ཉི་ཤུའི།
དཔུང་ཚོགས་ཀུན།། སྐད་ཅིག་ཉིད་ལ་ མ་ལུས་དྲུང་ཕྱུང་ནས།།
བདེ་གཤེགས་གོ་འཕང་བདེ་བླག་ཐོབ་པར་ཤོག༎ རྒྱལ་བསྟན་
པད་ཚལ་ ཕན་བདེའི་དྲི་བསུང་ ཅན།། བཤད་སྒྲུབ་འདབ་རྒྱས་
རྣམ་གྲོལ་སྦྲང་རྩིའི་བཅུད།། འགྲོ་ཀུན་སྤྱོད་ཕྱིར་སྐུ་འབུམ་བྱམས་
པ་ གླིང་། ཆོས་ སྡེ་ ཆེ་ ནས་ ཆོས་ སྦྱིན་ ཆར་ འདི་ སྤེལ།
Po
མངྒལཾ།། །།
པས་དགའ་བ་སྐྱེ་བ་
འོས་བབས་འགན་
ད་པ་བྱ་བའི་ས། །དེ་བས་བདག །ས་འོག་
· 149 •

རྟེན་འབྲེལ་ལུང་རིགས་བང་མཛོད།
༄༅།། རྟེན་འབྲེལ་གྱི་རྣམ་གཞག་ལུང་
རིགས་བང་མཛོད་ཅེས་
བྱ་བ་བཞུགས་སོ།།
ན་མོ་མཉྫ་གྷོ་ཥ་ཡ། སྲིད་གསུམ་འཛིན་མའི་ཁྱོན་ལས་རབ་
འཕགས་ཀྱང་། ཞི་ བའི་ མཁའ་ ལ་ ཞེན་ པའི་ གནས་ མེད་ པ།། སྐྱེ་
དགུའི་མགོན་དུ་བརྩེ་བའི་ལྡིང་འཁོར་མཁན།། མི་བསྐྱོད་དགྱེས་
བཞད་རྡོ་རྗེ་གཙུག་གིས་མཆོད།།གཏི་མུག་མུན་སེལ་གློག་འཕྲེང་དྲ་
བ་ཅན།། མཐར་འཛིན་འཆིང་བརྒྱ་གཅོད་པའི་རལ་གྲི་ཆེ། རྟེན་
འབྱུང་སྟོད་པར་གཟིགས་པའི་མཉམ་ཉིད་བློ།། དམར་སེར་འོད་
དུ་འབར་ བ་ དེ་ ལ་ འདུད།། འཇམ་ དབྱངས་ མཁྱེན་ པ་ ཟླ་ ཤེལ་
བདུད་རྩིའི་གཉེན།། གཞུང་ལུགས་གདེངས་ཅན་བྱེ་བ་རོལ་བའི་
གནས།། རིགས་ ལམ་ ཆུ་ བོའི་ འཁྲི་ ཤིང་ རོལ་ གར་ ཅན།།ལེགས་
བཤད་རྒྱ་མཚོའི་དགའ་སྟོན་དེང་འདིར་སྤེལ།། སྨག་རུམ་ གློག་
ལྟར་གཡོ་བའི་ཚེ་འདི་སླ།། འབྱོར་ཡང་མི་རིང་དྲན་པའི་ཡུལ་དུ་
འགྱུར།། བརྣག་དཀར་ཕྱི་མའི་མཐའ་དེ་རྒྱང་རིང་བས།། རྣམ་
གྲོལ་ཕྱིར་ནི་ཐོས་པས་འདིར་ཞུགས་ཤིག ། འདིར་ཞི་བ་མཆོག་
གི་སྒོ་གཅིག་པུ་སྟོང་པའི་དེ་ཉིད་མཐའ་བྲལ་རྟེན་འབྱུང་གི་དཀའ་
གནད་བསྡུས་ཏེ་འཆད་པ་ལ། འཕྲོས་སྦྱོར་མཐའ་དཔྱད་པ་གསུམ།
• 150 •

རྟེན་འབྲེལ་ལུང་རིགས་བང་མཛོད།
དང་པོ་ནི། དེ་ནས་ སེང་གེ་རྣམ་བསྒྱིངས་ ཞེས་ སོགས་ རྐང་ པ་
གཉིས་ལས་འཕྲོས། འཕྲོས་ཚུལ་ནི་སྤྱིར་སེང་གེ་རྣམ་བསྒྱིངས་ལ་
མཐོང་རྩེ་ལ་དབང་བའི་ཕྱིར་བསྒོམ་པ་དང་། ཐོད་རྒལ་སྦྱོར་བའི་
དེ་གཉིས་ཡོད་ཅིང་། དེའི་ ཐོད་རྒལ་ལས་ གཉིས་པ་ནས་འཇུག་
པར་གསེར་འཕྲེང་དང་། དྲུག་ པ་ནས་འཇུག་པར་རྣམ་ བཤད་
གསུངས་སོ།། དྲུག་ཚན་དྲུག་གི་མཐོང་རྩེ་ཡང་དང་པོའི་སེང་གི་
རྣམ་བསྒྱིངས་ཡིན་མོད་ཀྱི། འདིར་མཐོང་སྤང་གི་འཇིགས་པ་ཟད་
པར་སྤངས་པའི་དབང་དུ་བྱས་ཏེ་བར་ཆད་མེད་ལམ་རྫོགས་ནས།
སེང་གེ་རྣམ་བསྒྱིངས་ཞེས་བྱ་བ་མཐོང་ལམ་རྣམ་གྲོལ་ལམ་ལ་འཇུག་
ཅིང་། དེའི་རྗེས་ཐོབ་ཏུ་ཀུན་བྱང་གི་རྟེན་འབྲེལ་ཕྲུགས་བཞིར་
བསྒོམ་ཚུལ་འཆད་པར། རྟེན་ཅིང་འབྲེལ་འབྱུང་ཞེས་སོགས་ཀྱི་
གཞུང་འདི་བྱུང་བའི་ཕྱིར། འདི་ལ་གསེར་འཕྲེང་ལས། འདིའི་
རྗེས་ཐོབ་སྒོམ་ལམ་དུ་ཤེར་སྒྲོན་ལས་བཤད་པ་གཞུང་གཞན་དང་
མཐུན་ནོ།། ཞེས་གསུངས་པ་ཡང་གཞན་དང་མཐུན་པར་བཤད་
ཙམ་ཡིན་ གྱི་ རང་ལུགས་ མཛད་ པ་ མིན་ ཏེ། རྣམ་ བཤད་ ལས།
འདིར་བཤད་པ་ནི་བྱང་ཆུབ་སེམས་དཔའི་རྒྱུད་ལ་བསྐྱེད་པར་བྱ་བ་
ཤེས་མཐོང་གིས་བལྟས་ནས་འདའ་བར་བྱ་བའི་མཐོང་ལམ་དེ་ཉིད་
བཤད་པ་ཡིན་ནོ།། ཞེས་གསུངས་པའི་ཕྱིར། འགྲེལ་བར། དེ་
ཉིད་ཡང་དང་ཡང་དུ་སྒོམ་པར་བྱེད་དོ་ཞེས་པའི་དོན་ཡང་རྟེན་
འབྲེལ་མཉམ་རྗེས་གཉིས་ཀར་བསྒོམ་པའི་དོན་མིན་གྱི། མཐོང་རྩེ་
• 151 •

རྟེན་འབྲེལ་ལུང་རིགས་བང་མཛོད།
དེ་ཉིད་མཉམ་བཞག་ཏུ་དོན་དམ་ལ་རྟོག་པའི་སྒོ་ནས་བསྒོམ་པར་
མ་ཟད། རྗེས་ཐོབ་ཏུ་རྟེན་འབྲེལ་ལ་རྟོག་པའི་སྒོ་ནས་བསྒོམ་པར་
གསུངས་པ་ཡིན་པའི་ཕྱིར། གཉིས་པ་སྦྱོར་བ་ནི། བྱང་སེམས་
མཐོང་ལམ་པ་ཆོས་ཅན། ཁྱོད་ཀྱིས་རྟེན་འབྲེལ་སྒོམ་ཚུལ་ཡོད་དེ།
མ་རིག་པའི་རྐྱེན་གྱིས་འདུ་བྱེད་འབྱུང་བ་སོགས་ལུགས་འབྱུང་དང༌།
རྒ་ཤི་སྐྱེ་བ་ལས་བྱུང་བ་སོགས་ལུགས་ལྡོག་སྟེ་ཀུན་ཉོན་གྱི་གཉིས་
དང་། གཉེན་པོ་འཕགས་ལམ་སྐྱེས་པ་ན་ཐོག་མའི་མ་རིག་པ་མི་
འབྱུང་བས། དེས་བསྐྱེད་པའི་ལས་གསར་བསགས་མི་འབྱུང་ཞིང་།
དེ་ལ་བརྟེན་པའི་ཡན་ལག་ལྷག་མ་རྣམས་མི་འགྲུབ་པ་ལུགས་འབྱུང་
དང༌། དེ་དག་གི་ཕྱི་མ་ཕྱི་མ་སྔ་མ་ལ་རག་ལས་པ་རྣམ་བྱང་གི་
ལུགས་ལྡོག་སྟེ་བཞིར་བསྒོམ་པའི་ཕྱིར། སྒོམ་ཚུལ་དེར་མ་ངེས་ཏེ།
དྲི་བ་ལྷག་བསམ་རབ་དཀར་དང་། ལམ་རིམ་ལྟར་ཆུང་ངུ་དངོས་
སམ་ཐུན་མོང་བ་ལ་བློ་སྦྱོང་སྐབས་ངན་འགྲོའི་སྡུག་བསྔལ་སྤོང་བའི་
ཕྱིར་དུ། ཡན་ལག་དང་པོ་ལས་འབྲས་ལ་རྨོངས་པའི་མ་རིག་པའི་
དབང་གིས་བསོན་ནམས་མ་ཡིན་པ་གསོག་ཚུལ་སོགས་དེའི་ཡན་
ལག་བཅུ་གཉིས། འབྲིང་གིས་བདག་ཏུ་ཞེན་པའི་མ་རིག་པའི་
དབང་གིས་རང་འཁོར་བར་འཁོར་ཚུལ་དང་། ཆེན་པོས་སེམས་
ཅན་ཐམས་ཅད་ཡན་ལག་བཅུ་གཉིས་ཀྱི་སྒོ་ནས་འཁོར་ཚུལ་བསམ་
སྟེ་སྙིང་རྗེ་བསྐྱེད་པ་འཇུག་པ་ལྟར་ཡིན་པའི་ཕྱིར། འདིས་ཐེག་པ་
གསུམ་དང་འབྲེལ་བའི་སྒོམ་ཚུལ་ཡང་ཤེས་སླ ། དོན་དམ་དང་
• 152 .

རྟེན་འབྲེལ་ལུང་རིགས་བང་མཛོད།
ཀུན་རྫོབ་བའི་དབང་དུ་བྱས་བའི་སྒོམ་ཚུལ་ཡང་ས་ལུ་ལྗང་བའི་
མདོ་ལས།སུས་རྟེན་ཅིང་འབྲེལ་བར་འབྱུང་བ་རྟག་པ་དང་།སྲོག་
མེད་པ་ཞེས་སོགས་ཀྱིས་གསུངས་ཤིང་། ཁ་ཅིག སྔ་མ་ཐ་སྙད་ཕྲ་མོ་
ལ་སྦྱོར་བ་མི་རིགས་ཏེ།དེ་རྐྱང་བར་བསྒོམ་ན་ཆད་མཐར་འགྲོ་བས་
མཐའ་གཉིས་སེལ་བ་ལ་གཉིས་ཀ་དགོས་པར་ཀ་ཤིས་བཤད་པས་
སོ།། ཨ་བྱུས་མ་རིགས་པ་འགལ་པས་འདུ་བྱེད་འགག་པ་སོགས་
ཀུན་ཉོན་ལུགས་ལྡོག་ཏུ་བཤད་པ་ལ་དགོངས་ཚོད་རྣམ་བྱང་ལུགས་
མཐུན་དུ་འགྲོ་བས་གསེར་འཕྲེང་ལས་བཀག་ཅིང་། སྒྲས་ཟིན་
ཡང་མི་རུང་སྟེ་རང་རྒྱུ་རང་འབྲས་ཀྱི་དབང་དུ་བྱས་ན་རྒྱུ་འགག་མ་
ཐག་འབྲས་བུ་སྐྱེ་བར་བཤད་པ་དང་འགལ་ལ། འགག་པའི་དོན་
སྤངས་པ་ ལ་ བྱེད་ན་ མི་ རིགས་ ཏེ། འཕང་ འབྲས་ རྣམས་སྲེད་
སོགས་ཀྱི་རྗེས་སུ་སྤངས་དགོས་པའི་ཕྱིར། དེ་ལ་རྣམ་བྱང་གི་ཡན་
ལག་བཅུ་གཉིས་མི་འགལ་ཏེ། འདི་སྔར་ཡོད་འགག་པ་ལ་མི་བྱེད་
པའི་ཕྱིར་འཕགས་པ་ཐམས་ཅད་དེ་ཡིན་ནོ།། འོན་ཀྱང་རྣམ་བྱང་
གི་རྟེན་འབྲེལ་ཡིན་ན་དེའི་ཡན་ལག་བཅུ་གཉིས་གང་རུང་མི་དགོས་
ཏེ། ཉན་ཐོས་ཚོགས་ལམ་དེ་ཡིན་པའི་ཕྱིར། ཀུན་ཉོན་ལ་ཡང་
རིགས་འདྲ། དེ་ལྟར་སྒོམ་ཚུལ་བཞིར་ཕྱེ་བ་ཡང་། སྐྱེ་རྒ་གཉིས་
སྡུག་བདེན་གྱི་གཙོ་བོ་ཡིན་པས་འབྲས་བུའི་ཆ་ནས་ལུགས་ལྡོག་
གཉིས་ཀྱིས་སྡུག་བདེན་དང་འགོག་བདེན། གཞན་གཉིས་ཀྱི་རྒྱུའི་
ཆ་ནས་སེམས་པ་ཀུན་འབྱུང་དང་ལམ་ལ་མཁས་ཆེད་ཡིན་པའི་ཕྱིར།

རྟེན་འབྲེལ་ལུང་རིགས་བང་མཛོད།
སའི་དངོས་གཞི་ལས། ཅིའི་ཕྱིར་རྟེན་ཅིང་འབྲེལ་བར་འབྱུང་བ་
རྒ་ཤི་ནས་བཟུང་སྟེ་ལུགས་ལས་བཟློག་པའི་གོ་རིམས་སུ་བསྟན་ཅེ་
ན། བདེན་པའི་ཚུལ་བསྟན་པའི་དབང་དུ་བྱས་ཏེ། འདི་ལྟར་སྐྱེ་
བ་དང་རྒ་ཤི་ནི་སྡུག་བསྔལ་གྱི་བདེན་པས་རབ་ཏུ་ཕྱེ་བ་ཡིན་ནོ།།
ཞེས་གསུངས་པའི་ཕྱིར། ལུང་འདིའི་དོན་དུ་བསམས་ཏེ། ཀུན་
བཏུས་འགྲེལ་བར། རྒ་ཤི། རྒ་ཤི་ཀུན་འབྱུང༌། རྒ་ཤི་འགོག་པ།
རྒ་ཤི་འགོག་པ་དེར་འགྲོ་བའི་ལམ། ཞེས་ རྒ་ཤི་ གཅིག་པུ་ཡང་
བདེན་བཞིར་སྦྱར་བ་གཞུང་གི་དགོངས་ ང་་མིན་ནོ།། གསུམ་པ་
མཐའ་དཔྱད་པ་ལ།རྟེན་འབྲེལ་གྱི་རྣམ་གཞག་སྤྱིར་བསྟན་པ་དང་།
ཀུན་ཉོན་ཕྱོགས་ཀྱི་རྟེན་འབྲེལ་བྱེ་བྲག་ཏུ་བཤད་པ་གཉིས། དང་
པོ་ལ་མཚན་ཉིད། དབྱེ་བ། འདོད་ཚུལ་གསུམ།དང་པོ་ནི། རང་
གི་འདོགས་བྱེད་ལ་ལྟོས་ནས་གྲུབ་པ་རྟེན་འབྱུང་གི་མཚན་ཉིད་ཡིན་
ཏེ། རྟེན་འབྱུང་གི་སྐད་དོད་པྲ་ཏཱི་ཏྱ་སམུ ད ཞེས་འབྱུང་བས་
པྲ་ཏཱི་ཞེས་པ་ཉེར་བསྒྱུར་གྱི་དབང་གིས་དུ་མར་འཇུག་སྟེ།པྲ་ཏི་མོཀྵ་
ཞེས་པའི་སྐབས་སུ་ཟློས་པའམ་སོ་སོ་ལ་འཇུག་པས་སོ་སོར་ཐར་
པར་བསྒྱུར་བ་དང་། དེ་བཞིན་དུ་ཧ་ར་དང་ ཕྲད་ན་མཆོད་པ།
བ དང་ཕྲད་ན་འབྲེལ་བ་ལ་འཇུག་ཅིང་། འདིར་ཨི་ཏི་དང་ཕྲད་
པས་ཕྲད་ལྟོས་ རྟེན་འབྲེལ་གསུམ་ལ་འཇུག་པའི་ཕྱིར། ས་མུ །
ད འབྱུང་བ་སྟེ་གྲུབ་པ་དང་འདུས་བྱས་ལ་སྦྱར་ན་སྐྱེ་བ་ལ་ཡང་
འཇུག་ཅིང་། དེ་མ་བསྣན་ན་རྟེན་འབྱུང་གི་དོན་མི་རྫོགས་པས།
· 154 .

རྟེན་འབྲེལ་ལུང་རིགས་བང་མཛོད།
ཁ་ཅིག རང་གི་ཆ་ཤེས་ལ་ལྟོས་ནས་གྲུབ་པ་རྟེན་འབྲེལ་གྱི་མཚན་
ཉིད་དུ་འདོད་པ་ནི་འདུས་བྱས་ཀྱི་མཚན་ཉིད་འདུ་བའི་མཚན་ཉིད་
དུ་བཞག་པ་དང་འདྲ་སྟེ། རྟེན་འབྲེལ་ཞེས་པ་རྟེན་འབྱུང་ཞེས་
པའི་ཟུར་གཅིག་ཡིན་པའི་ཕྱིར། གལ་ཏེ་སྤྱིའི་དོན་ཕྱོགས་རེ་ལ་
སྦྱར་ཆོག་ན་ཕྲད་ལྟོས་གཉིས་ཀྱང་དེ་དང་འདྲ་བས་ད་ལྟར་སྦྱོར་
དགོས་ལ། དེ་ནི་སྣང་མུན་དང་ཚེ་སྔ་ཕྱི་དང་ལྷན་ཅིག་གནས་པའི་
རྟ་གླང་སོགས་ཀྱིས་མ་ངེས་པས། རྣམ་གྲངས་ཡིན་ཀྱ ང་དོན་
གཅིག་ཡིན་མི་དགོས་སོ། ། སྔོན་གྱི་སློབ་དཔོན་ཁ་ཅིག་པྲ་ཏི་ཟློས་
སྒྲར་བྱས་ནས་རྒྱུ་སོ་སོ་ལས་སོ་སོར་འབྱུང་བ་ལ་བཤད་ཀྱང་གཞི་
གཅིག་ལ་སྦྱར་དུ་མེད་པས་རང་ལུགས་ནི་གཟུགས་སོགས་རྒྱུ་ལ་
བརྟེན་ཅིང་སྐྱེ་འགག་མཉམ་པའི་ཚུལ་གྱིས་འབྲེལ་བར་འབྱུང་བ་ལ་
གསུངས་ཏེ། ཞིབ་པར་ཀུན་མཁྱེན་བླ་མའི་གསུང་ལ་བལྟའོ། །
གཉིས་པ་དབྱེ་བ་ལ། འདུས་མ་བྱས་དང༌། འདུས་བྱས་རྟེན་
འབྱུང་གཉིས། རང་རྒྱུ་ལ་མ་བརྟེན་ཀྱང་འདོགས་བྱེད་ལ་ལྟོས་
ནས་གྲུབ་པ་སྔ་མའི་མཚན་ཉིད། རྐྱེན་གསུམ་ལ་བརྟེན་ནས་བྱུང་
བ་ཕྱི་མའི་མཚན་ཉིད། རྐྱེན་གསུམ་ནི། རྣམ་པར་འབྱེད་པའི་
མདོ་ལས། འདི་ཡོད་པས་འདི་འབྱུང་། འདི་སྐྱེས་པའི་ཕྱིར་འདི་
སྐྱེ་སྟེ། འདི་ལྟར་མ་རིག་པའི་རྐྱེན་གྱིས་འདུ་བྱེད། ཅེས་སོགས་
ཀྱིས་གསུངས་པའི་དོན་ཀུན་བཏུས་ལས། མཚན་ཉིད་ཇི་ལྟ་བུ་ཞེ་
ན། གཡོ་བ་མེད་པའི་རྐྱེན་ལས་བྱུང་བ་དང་། མི་རྟག་པའི་རྐྱེན་
• 155 •

རྟེན་འབྲེལ་ལུང་རིགས་བང་མཛོད།
ལས་བྱུང་བ་དང་། ནུས་པའི་རྐྱེན་ལས་བྱུང་པའི་ཕྱིར་རོ།། ཞེས་
པའི་ ཚིག་ གསུམ་ གྱིས་ རིམ་ པར་ བཀྲལ་ ཏེ། ཚངས་ པ་ དང་།
དབང་ཕྱུག་དང་། ཁྱབ་འཇུག་པ་ལྟར། ལྷ་དེ་དག་གི་བློའི་གཡོ་བ་
ལས་བྱུང་བར་ལྟ་བ་བཟློག་པའི་ཕྱིར་དུ། སྤྱིར་རྒྱུ་རྐྱེན་ཡོད་པ་ཙམ་
གྱིས་འབྲས་བུ་འབྱུང་བ་ཡིན་པས། བློ་སྔོན་དུ་བཏང་ནས་རང་
དགར་བྱེད་པ་པོ་གཞན་མེད་ ཅེས་ གཡོ་བ་མེད་པའི་རྐྱེན་བསྟན།
དེ་དག་གིས་ལྷ་རྟག་པ་དང༌། གྲངས་ཅན་གྱིས་རྩ་བའི་རང་བཞིན་
ལས་སྐྱེ་བར་འདོད་པ་འགོག་པའི་ཕྱིར་མི་རྟག་པའི་རྐྱེན་བསྟན་ཏེ།
རྐྱེན་ཡིན་ན་རང་ཉིད་ཀྱང་རྒྱུ་ལས་གློ་བུར་དུ་སྐྱེས་ཤིང་དུས་གཉིས་
པར་འགག་ནས་འབྲས་བུ་འབྱིན་པ་དགོས་ཀྱི། རྟག་པ་ཡིན་ན་
འབྲས་བུ་རྟག་ཏུ་སྐྱེད་པའམ་འབྲས་བུ་ལ་སྐབས་མི་འབྱེད་པའི་ཕྱིར་
རོ།། རྒྱང་པན་གྱིས་རྒྱུ་མེད་དང་བྲམ་ཟེ་མང་པོས་རྒྱུ་འབྲས་འཆོར་
བར་སྨྲ་བ་དགག་པའི་དོན་དུ་རྒྱུ་གང་ཡིན་ལས་འབྲས་བུ་ཐམས་
ཅད་མི་འབྱུང་སྟེ། འདུ་བྱེད་མ་རིག་པ་ལས་འབྱུང་བ་ལྟ་བུ་རང་
སྐྱེད་པའི་ནུས་པ་དང་ལྡན་པའི་རྗེས་སུ་མཐུན་པའི་རྒྱུ་ཞིག་གིས་
སྐྱེད་དགོས་ཞེས་ནུས་པའི་རྐྱེན་བསྟན་པའི་ཕྱིར། མདོ་འདིའི་དོན་
མཛོད་འགྲེལ་ལས། མ་རིག་པ་ཡོད་ན་འདུ་བྱེད་འབྱུང་དེ་ལས་
ལྷག་མ་རྣམས་སྐྱེ་བའི་ཡན་ལག་བརྒྱུད་ པ་ དང༌། སྔོན་ མཐའི་
གཉིས་ལས་བར་གྱི་བརྒྱད་འབྱུང་ཞིང་དེ་ལས་ཕྱི་མཐའི་གཉིས་སྐྱེ་བ་
ཚེ་བརྒྱུད་པ་དང༌། མ་རིག་པ་ལས་འདུ་བྱེད་དངོས་སུ་འབྱུང་ཞིང་
： 156 .

རྟེན་འབྲེལ་ལུང་རིགས་བང་མཛོད།
ལྷག་མ་བརྒྱུད་ནས་སྐྱེ་བ་རྐྱེན་བྱེད་ཚུལ་ལ་སྦྱར་བ་སྟེ་གསུམ་བཤད་
ཀྱང་གསུམ་ཀ་མི་འཐད་དེ། མ་རིག་པའི་རྐྱེན་གྱིས་འདུ་བྱེད་ཅེས་
སོགས་དང་ཟློས་ཤིང་ཕྱིའི་རྟེན་འབྱུང་ལ་སྦྱར་དུ་མེད་པའི་ཕྱིར་རོ།།
སའི་དངོས་གཞིར་མ་རིག་པའི་ས་བོན་ཡོད་ན་མངོན་གྱུར་ཀྱང་
འབྱུང་ལ།དེ་སྐྱེས་ན་ལས་ཀྱང་སྐྱེ་བ་ལ་སྦྱར་རོ།། ས་ལུ་ལྗང་བའི་
མདོར་ཕྱི་ནང་གི་རྟེན་འབྲེལ་ རྣམས་ མཚན་ཉིད་ལྔས་ བཤད་དེ།
རྒྱུ་མེད་པར་ལྟ་བ་བསལ་བའི་ཕྱིར་རྒྱུ་དང་བཅས་པ་ལས་འབྱུང༌
པའི་མཚན་ཉིད་དང༌། མི་མཐུན་པའི་རྒྱུ་རྟག་པ་རིལ་པོ་གཅིག་པུ་
ལས་སྐྱེ་བ་འགོག་པའི་ཕྱིར་མི་རྟག་པ་དུ་མའི་རྒྱུ་ལས་འབྱུང་བའི་
མཚན་ཉིད་དང་།བདག་ལྟ་འགོག་པའི་ཕྱིར་བདག་མེད་པར་འབྱུང་
བའི་མཚན་ཉིད་དང་། ནུས་མེད་རྟག་པ་ལས་སྐྱེ་བ་འགོག་པའི་
ཕྱིར་ནུས་པའི་རྐྱེན་ལས་འབྱུང་བའི་མཚན་ཉིད་དང་།དབང་ཕྱུག་
སོགས་ཀྱི་གཡོ་བ་ལས་བྱུང་བ་འགོག་པའི་ཕྱིར་བྱ་བ་མེད་པའི་རྐྱེན་
ལས་འབྱུང་ བའི་ མཚན་ ཉིད་རྣམས་ སུ་ཡོད་ པའི་ཕྱིར།འོན་ཀྱང་
དབང་ཕྱུག་གི་རྩོལ་བ་ལས་བྱུང་བ་ཡོད་པའི་ཞིབ་ཆ་དགོས་སོ།།དེ་
དག་སྟོན་པར། ས་ལུ་ལྗང་བའི་མདོ་ལས། ཅིའི་ཕྱིར་རྟེན་ཅིང་
འབྲེལ་བར་འབྱུང་བ་ཞེས་བྱ་ཞེ་ན། སྨྲས་པ། རྒྱུ་དང་བཅས་རྐྱེན་
དང་བཅས་པ་ལ་བྱ་ཡི། རྒྱུ་མེད་རྐྱེན་མེད་པ་ལ་ནི་མ་ཡིན་ནོ།།
ཞེས་སོགས་ གསུངས་ པའི་ ཕྱིར། འདིར་ ཡང་ འདུས་ བྱས་ རྟེན་
འབྱུང་གི་དབང་དུ་བྱས་པ་ཡིན་ཏེ། ལུགས་འདིར་གཞི་གྲུབ་ན་
• 157 .

རྟེན་འབྲེལ་ལུང་རིགས་བང་མཛོད།
རྟེན་འབྱུང་ཡིན་པས་ཁྱབ་བའི་ཕྱིར། རྩ་ཤེ་ལས། གང་ཕྱིར་རྟེན་
འབྱུང་མ་ཡིན་པའི།། ཆོས་འགའ་ཡོད་པ་མ་ཡིན་པ། དེའི་ཕྱིར་
སྟོང་པ་ མ་ ཡིན་ པའི།། ཆོས་འགའ་ཡོད་ པ་ མ་ ཡིན་ ནོ།། ཞེས་
གསུངས་པའི་ཕྱིར། གསུམ་པ་འདོད་ཚུལ་ནི། ལེགས་བཤད་སྙིང་
པོ་ལས། ཕྱི་རོལ་བ་རྟེན་འབྲེལ་ཁས་མི་ལེན་པས་ཆོས་བདེན་གྲུབ་
ཏུ་འདོད་པ་ཞེས་དང༌། རིགས་པ་དྲུག་ཅུ་པའི་འགྲེལ་བར། མུ་
སྟེགས་ཅན་རྟེན་ཅིང་འབྲེལ་བར་འབྱུང་བ་མ་ཡིན་པར་སྨྲ་བ་ཞེས་
སོགས་ ལྟར་ གཞན་ སྡེ་ རྣམས་ རྟེན་ འབྲེལ་ གྱི་ དོན་ མི་ འདོད་ ལ།
དེར་མ་ཟད་ཐ་སྙད་ཙམ་ཡང་མི་འདོད་དེ། ཕྱི་རོལ་བརྡ་སྤྲོད་པས་
རྩོད་ཚུལ་མཛོད་འགྲེལ་གནས་གསུམ་པ་ལས། གལ་ཏེ་འབྱུང་བའི་
སྔོན་རོལ་ན།། ཕྲད་ན་མེད་ཕྱིར་རུང་མ་ཡིན།། ཞེས་མེད་པ་ཕྲད་
པར་མི་རུང་ཞིང་། ཡོད་པ་ཕྲད་རྗེས་འབྱུང་བ་མི་དགོས་པར་སྨྲ་
བའི་ཕྱིར་རོ།། རང་སྡེ་དངོས་སྨྲ་བ་ནི། མཛོད་འགྲེལ་ལས། སྡེ་
བ་གཞན་དག་ན་རེ། དེ་བཞིན་གཤེགས་པ་རྣམས་བྱུང་ཡང་རུང༌
མ་བྱུང་ཡང་རུང༌། ཆོས་འདི་ནི་གནས་པ་ཁོ་ནའོ།། ཞེས་པ་ལྟར་
ཡོད་སྨྲ་བདུན་གྱི་ནང་ཚན་ས་སྟོན་སྡེ་བ་རྣམས་རྟེན་འབྲེལ་ རྟག་
པར་འདོད་ཀྱང་། གཞན་ཐམས་ཅད་ཀྱིས་འདུས་བྱས་སུ་འདོད་
པའི་བདེན་ མེད་ སྒྲུབ་ པ་ ལ་ འགལ་ རྟགས་ སུ་ སྨྲའོ།། རྣམ་ བྱང་
ཕྱོགས་ཀྱི་ རྟེན་ འབྲེལ་ ཞེས་ པའི་ ཐ་ སྙད་ ཙམ་ ཞིག་ འདོད་ ཀྱང་།
རྟེན་འབྲེལ་གང་ཡིན་འབྲེལ་བ་ཅན་གྱི་རྟེན་འབྲེལ་དུ་འདོད་དེ།
· 158 .

རྟེན་འབྲེལ་ལུང་རིགས་བང་མཛོད།
རྒྱུ་དང་འབྲས་བུ་འབྲེལ་བར་འབྱུང་བས་དེ་ལྟར་བརྗོད་པའི་ཕྱིར།
བྱེ་སྨྲས་སྐད་ཅིག་མའི་རྟེན་འབྲེལ། གནས་སྐབས་པའི་རྟེན་འབྲེལ་
རྒྱུན་ཆགས་པའི་རྟེན་འབྲེལ་གསུམ་བསྣན་ནས་བཞིར་བཤད་ལ།
ཆོས་མངོན་པ་ལས་དེའི་སྟེང་དུ་སེམས་ཅན་ལ་སྟོན་མི་སྟོན་གཉིས་
ཏེ་དྲུག་བཤད་དོ།། དང་པོ་ནི། ཤེས་པ་སྐད་ཅིག་མ་གཅིག་གི་སྐྱེ་
འགག་གནས་གསུམ་ གྱི་ཆ་ལ་ རྫོགས་ པར་འདོད་དེ། དཔེར་ན།
ཆགས་པའི་དབང་གིས་སྲོག་གཅོད་པའི་དུས་ཀྱི་རྨོངས་པ་ནི་མ་རིག་
པ། ལས་དེ་དང་མཉམ་དུ་འཇུག་པའི་སེམས་པ་དེ་འདུ་བྱེད། དེ་
འཁོར་དུ་ལྡན་པའི་སེམས་དེ་རྣམ་ཤེས། ཕུང་པོ་གཞན་བཞི་ནི་
མིང་གཟུགས། དབང་པོ་དྲུག་ནི་སྐྱེ་མཆེད། དེ་ཡུལ་དང་ཕྲད་པ་
རེག་པ། དེ་ཉམས་སུ་མྱོང་བ་ཚོར་བ། དེའི་སྐབས་ཀྱི་ཆགས་པ་ནི་
སྲེད་པ། དེ་དང་མཚུངས་ ལྡན་ གྱི་ངོ་ཚ་མེད་ པ་ སོགས་ལེན་པ།
ལུས་ལས་དངོས་གཞི་ནི་སྲིད་པ། དེ་སྐྱེས་པ་སྐྱེ་བ། སྨིན་པ་དང༌
ཞིག་པ་རྒ་ཤིར་འདོད་པ་མཛོད་འགྲེལ་སོགས་དུ་མར་གསུངས་པས།
སྐྱེ་རྒ་མ་གཏོགས་དུས་མཉམ་མོ།། ཁ་ཅིག སྲོག་གཅོད་པ་ནི་འདུ་
བྱེད་ཅེས་དང་། དེས་ཀུན་ནས་བསླངས་པའི་ཆགས་པ་ནི་ལེན་པ།
ལས་དེ་ནུས་པ་མཐུ་ཅན་དུ་གྱུར་པ་སྲིད་པ་ཞེས་བཤད་པ་ནི་གོང་
མའི་ཤན་ཞུགས་པའི་གཏམ་མོ།། གནས་སྐབས་པ་ནི། ཡན་ལག་
དེ་དང་དེའི་སྐབས་ཀྱི་ཟག་བཅས་ཉེར་ལེན་གྱི་ཕུང་པོས་བསྡུས་པའི་
གཟུགས་སོགས་ཕུང་པོ་ལྔ་ལ་འཇོག་སྟེ། འཁོར་ཡོད་ཀྱང་རྒྱལ་བོ་
• 159 •

རྟེན་འབྲེལ་ལུང་རིགས་བང་མཛོད།
འབྱོན་ཞེས་གྲགས་པ་ལྟར་ཐོག་མའི་མ་རིག་པ་མངོན་དུ་གྱུར་དུས་
ཀྱི་འཁོར་བས་བསྡུས་པའི་གཟུགས་སོགས་མ་རིག་པའི་རྟེན་འབྲེལ་
དང༌། གནས་སྐབས་ཀྱི་མ་རིག་པ་ལ་འཇོག་པའི་ཕྱིར། དེ་ཡང་
དུས་གསུམ་ལ་རྨོངས་པ་བཟློག་པའི་ཕྱིར་དུ་ཚེ་གསུམ་ལ་སྦྱར་ཏེ།
སྐྱེས་ནས་མྱོང་འགྱུར་གྱི་ལས་དབང་གིས་བླངས་པའི་མངལ་སྐྱེས་ཀྱི་
ཚེ་ཡོངས་རྫོགས་གསུམ་ལ་འབྲས་བུ་གསུམ་རིམ་གྱིས་འཐོབ་པ་ལྟ་བུ་
ལ་མཚོན་ན། རྒྱུན་ཞུགས་ཐོབ་པའི་རྟེན་ལ་རྒྱུན་ཞུགས་རང་ཉིད་
སྐྱེ་བ་འཕེན་བྱེད་དང་ཚར་གཅིག་ པའི་སྲེད་ལེན་སྲིད་པའི་རྟེན་
འབྲེལ་གསུམ་འགྲུབ་དགོས་ཤིང་། དེའི་དང་པོ་གཉིས་ཕྱིར་འོང་
སྐྱེ་བ་འཕེན་བྱེད་དང་ཚར་གཅིག་པའི་མ་རིག་པའི་རྟེན་འབྲེལ་ཡིན་
པས་ལུགས་འདིར་དེ་ལ་འཛིན་ཚུལ་ཡོད་མི་དགོས་ཏེ། ས་དེའི་མ་
རིག་པ་སྲེད་པ་དང་མཚུངས་ལྡན་ལྟ་བུས་ཀྱང་ཐོག་མའི་མ་རིག་པ་
བྱེད་པའི་ཕྱིར་དང་། འཛིན་ཚུལ་ཅན་གྱི་ཉོན་མོངས་ནི་མཐོང་
སྤང་ཡིན་ཞིང༌། འཕགས་པ་ལ་ཡང་འཕེན་བྱེད་ཀྱི་ལས་གསར་
བསགས་ཡོད་པའི་ཕྱིར། གསེར་འཕྲེང་ལས། འདི་ལ་མཛོད་པ་
རྣམས་དེའི་རྒྱུད་ལ་གོང་མའི་ཉོན་མོངས་ཡོད་པས། ས་གོང་མའི་
ཉོན་མོངས་གང་ཡོད་དེས་ཀུན་ནས་བསླངས་པའི་ལས་སོག་པར་
འདོད་ཀྱང་། ཞེས་དང་། མཛོད་པ་ལྟར་ན། ས་དེ་དང་དེར་སྐྱེ་
བའི་ཉོན་མོངས་ མ་ སྤང་ ན་ འཕགས་ པས་ ཀྱང་ དེས་ ཀུན་ ནས་
བསླངས་པའི་ལས་འཕེན་པར་འདོད་པ་འདྲའོ།། ཞེས་གསུངས་
• 160 •

རྟེན་འབྲེལ་ལུང་རིགས་བང་མཛོད། །
པའི་ཕྱིར། སྲེད་ལེན་འདི་གཉིས་ལས་གསར་གསོགས་ཀྱི་ཀུན་སློང་
ཡིན་པས། གྲུབ་ མཐའ་ གོང་ མ་ ལྟར་ སྔར་ བསགས་ ལ་ གསོས་
འདེབས་བྱེད་མིན་ཏེ། རྒྱུན་ཞུགས་ཀྱི་སྐྱེ་བ་བྱུང་ཟིན་ཅིང་། ཕྱི་མ་
འཕེན་བྱེད་ཀྱི་ལས་དེ་དུས་མ་གྲུབ་པའི་ཕྱིར་ཏེ། ཕྱི་མའི་འདུ་བྱེད་
དེ་སྔ་མའི་སྲིད་ པ་ ཡིན་པའི་ཕྱིར། མཛོད་ལས། མ་རིག་ཉོན་
མོངས་སྔོན་གནས་སྐབས།། འདུ་བྱེད་དག་ནི་སྔོན་ལས་ཀྱི།།ཞེས་
གསུངས་པའི་ཕྱིར། དེ་ལྟར་ཚེ་ དང་པོ་ ལ་ གཉིས་ རྫོགས་ ཤིང་།
བར་བ་ལ་བརྒྱད། ཕྱི་མ་ལ་གཉིས་འབྱུང་སྟེ། མཛོད་ལས། སྔོན་
དང་ཕྱི་མཐར་གཉིས་གཉིས་དང་།། བར་དུ་བརྒྱད་ཡོངས་རྫོགས་
ལྡན་ལོ།། ཞེས་གསུངས་པས་སོ།། བར་བ་བརྒྱད་ཡོད་དེ། མཛོད་
ལས། རྣམ་ཤེས་མཚམས་སྦྱོར་ཕུང་པོ་ཡིན།། མིང་དང་གཟུགས་
ནི་དེ་ཕན་ཆད།། སྐྱེ་མཆེད་དྲུག་དོད་ཚུན་ཆད་དོ།། དེ་ནི་གསུམ་
འདུས་ཚུན་ཆད་དོ།། རེག་པ་བདེ་སྡུག་ལ་སོགས་ཀྱི།རྒྱུ་ཤེས་ནུས་པ་
ཚུན་ ཆད་ དོ།། ཚོར་ འཁྲིགས་ ཚུན་ ཆད་ སྲེད་ པ་ ནི།། ལོངས་ སྤྱོད་
འཁྲིགས་པ་ཆགས་ཅན་གྱིས།། ཉེ་བར་ལེན་པ་ལོངས་སྤྱོད་རྣམས།།
ཐོབ་པར་བྱ་ཕྱིར་ཡོངས་རྒྱུག་པ།། དེ་སྲིད་འབྲས་བུ་འབྱུང་འགྱུར་
བའི།། ལས་བྱེད་དེ་ནི་སྲིད་པ་ཡིན།། ཞེས་པ་ལྟར་རོ།། ཚེ་གསུམ་
པ་ཕྱིར་མི་འོང་གི་སྐྱེ་བ་དེར་ཉིང་མཚམས་སྦྱར་མ་ཐག་པའི་ཕུང་པོ་
ལྔ་ཕྱིར་འོང་སྐྱེ་བ་འཕེན་བྱེད་དང་ཚར་གཅིག་ཀྱང་ཡིན་གསུམ་པ་
རྣམ་ཤེས་ཀྱི་རྟེན་འབྲེལ་ཡང་ཡིན་མོད་ཀྱི། དེ་དང་ཚར་གཅིག་
， 161 •

རྟེན་འབྲེལ་ལུང་རིགས་བང་མཛོད།
པའི་གསུམ་པར་མི་རུང་སྟེ། བཅུ་གཅིག་པ་ཡིན་པའི་ཕྱིར། དེ་
བཞིན་དུ་ཕྱི་མའི་མིང་གཟུགས་ནས་ཚོར་བའི་བར་ཀྱང་ཚེ་བར་མའི་
རྒ་ཤི་ཡིན་ཏེ། མཛོད་ལས། ཉིང་མཚམས་སྦྱོར་བ་སྐྱེ་བ་ཡིན།།
ཚོར་བའི་བར་ནི་རྒ་ཤི་ཡིན།།ཞེས་གསུངས་པའི་ཕྱིར། དེ་ལྟར་ལས་
རང་རང་དང་ཚར་གཅིག་པའི་སྲེད་ལེན་སོགས་ལས་དེས་རྣམ་སྨིན་
འབྱིན་པའི་གྲོགས་སུ་མིའོང་ཞིང་། སྐྱེ་རྒ་གཉིས་ཀྱང་ལས་དེའི་
རྣམ་སྨིན་མ་ཡིན་པས། ཚར་གཅིག་པའི་ཡན་ལག་བཅུ་གཉིས་ཀྱི་
དང་པོ་གཉིས་རྒྱུ་དང་།དེ་ནས་ལྔ་འབྲས་བུ། སྲེད་སོགས་གསུམ་རྒྱུ་
དང༌། སྐྱེ་རྒ་གཉིས་འབྲས་བུར་བྱས་པའི་རྒྱུ་འབྲས་ཚར་རེ་རེ་ཀྱང་
འཁོར་ཚུལ་ཆ་ཚང་རེ་རྫོགས་པར་འདོད་དོ།། རྒྱུན་ཆགས་པ་ནི།
ཚེ་གསུམ་གྱི་ཕུང་པོའི་རྒྱུན་ལ་བཞག་པ་སྟེ་དོན་སྔ་མ་དང་འདྲའོ།།
གཉིས་པ་བྱེ་བྲག་ཏུ་བཤད་པ་ལ། མཚན་ཉིད། དབྱེ་བསྡུ། རྐྱེན་
དུ་འགྱུར་ ཚུལ། བྱེད་ ལས། ཚེ་ དུ་ ལ་ རྫོགས། ས་ མཚུངས།
བསྒོམ་ཚུལ ། བསྒོམ་ པའི་ ཕན་ཡོན་ དང་བརྒྱད། དང་པོ་ནི།
རང་གི་རྒྱུ་རྐྱེན་ལ་ལྟོས་ནས་བྱུང་བ་དེ། སྐབས་འདིར་བསྟན་གྱི་
རྟེན་འབྱུང་གི་མཚན་ཉིད། གཉིས་པ་ལ། ཡན་ལག་སོ་སོའི་དབྱེ་
བ་དང་། བསྡུ་བ་གཉིས། དང་པོ་ལ་འཕན་བྱེད་ཀྱི་རྒྱུ། འཕངས་
པའི་འབྲས་བུ། འགྲུབ་བྱེད་ཀྱི་རྒྱུ། གྲུབ་པའི་འབྲས་བུ་བཤད་པ་
བཞི། དང་པོ་ལ་གསུམ་ལས། མ་ རིག་ པ་ བཤད་པ་ལ་དགག་
གཞག་སྤང་གསུམ། དང་པོ་ནི། ཁ་ ཅིག མ་རིག་པ་ལ་ཉོན་
• 162 •

རྟེན་འབྲེལ་ལུང་རིགས་བང་མཛོད།
མོངས་ཅན་གྱིས་ཁྱད་པར་འདོད་པ་མི་འཐད་དེ། ལས་འབྲས་ཕྲ་
མོ་མེད་པར་འཛིན་པ་ལྟ་བུ་མ་ཡིན་པར་དེ་ལ་རྨོངས་ཙམ་དང་།
བདེན་འཛིན་གྱི་མ་རིག་པ་ལྟ་བུ་ཤེས་སྒྲུབ་ཏུ་གྱུར་པའི་མ་རིག་པ་དུ་
མ་དགྲ་བཅོམ་གཉིས་ལ་ཡང་ཡོད་པའི་ཕྱིར། མ་རིག་པ་ལ་དུག་
གསུམ་ནང་ཚན་ གྱི་ གཏི་མུག་ དགོས་ པར་འདོད་ པ་ ཡང་འདིས་
ཁེགས་ ཏེ། དུག་ གསུམ་ རྩ་ ཉོན་ཡིན་པའི་ཕྱིར། ཁ་ཅིག་གིས།
རིག་པ་ཡེ་ཤེས་ཀྱི་འགལ་ཟླ་མི་མཐུན་པའི་ཕྱོགས་ལ་མ་རིག་པས་
ཁྱབ་ཟེར་ན། འཇིག་ལྟ་དང་མཚུངས་ལྡན་གྱི་རྨུགས་རྒོད་སོགས་
ཆོས་ཅན། དེར་ཐལ། དེའི་ཕྱིར། རྟགས་གྲུབ་ སྟེ། བདག་
འཛིན་ཡིན་པའི་ཕྱིར། འཇིག་ལྟ་ཆོས་ཅན། ཁྱོད་དང་མཚུངས་
ལྡན་ལྔས་མཚུངས་པའི་རྨུགས་རྒོད་སོགས་ལྔ་ཡོད་པར་ཐལ། ཁྱོད་
རྩ་ཉོན་ཡིན་པའི་ཕྱིར།ཁྱབ་སྟེ། ཀུན་བཏུས་ལས།རྨུགས་པ་དང་
རྒོད་པ་དང་མ་དད་པ་དང་ལེ་ལོ་དང་བག་མེད་པ་ནི་ཉོན་མོངས་
ཐམས་ཅད་དང་མཚུངས་པར་ལྡན་ནོ།། ཞེས་གསུངས་པའི་ཕྱིར།
རྣམ་གཡེ ང་དང་ རྒོད་པའི་རྒྱུ འི་ཁྱད་པར་གྱི་ཞིབ་ཆ་ཤེས་
དགོས།ཡང་སྟག་ལོ་ན་རེ། འཇིག་ལྟ་མ་རིག་པ་མ་ཡིན་པར་ཐལ།
མངོན་པ་གོང་འོག་གཉིས་ཀས་ལྟ་བ་དང་། ལྟ་མིན་སོ་སོར་བཤད་
པ་དེ་དཀྲུ གས་མི་རིགས་པའི་ཕྱིར་ཟེར། འོ་ན། ས་ལུ་ལྗང་བའི་
མདོ་ལས། དེ་ལ་མ་རིག་པ་གང་ཞེ་ན། ཁམས་དྲུག་པོ་འདི་དག་
ཉིད་གཅིག་པུར་འདུ་ཤེས་པ་དང་།རིལ་པོར་འདུ་ཤེས་པ་དང་།རྟག་
• 163 .

རྟེན་འབྲེལ་ལུང་རིགས་བང་མཛོད།
པར་འདུ་ཤེས་པ་དང་། བརྟེན་པར་འདུ་ཤེས་པ་དང་། ཐེར་ཟུག་
ཏུ་འདུ་ཤེས་པ་དང་། ཞེས་པ་ནས། ང་ཞེས་བྱ་བ་དང༌། བདག་
ཅེས་བྱ་བར་འདུ་ཤེས་པ་དེ་ལྟ་བུ་ལ་སོགས་པ་མི་ཤེས་པ་རྣམ་པ་སྣ་
ཚོགས་པ་འདི་ནི་མ་རིག་པ་ཞེས་བྱའོ།། ཞེས་པའི་དོན་མ་གྲུབ་པར་
ཐལ། ཚིག་ཐ་མ་གཉིས་ཀྱིས་འཇིག་ལྟ་ངོས་བཟུང་ཞིང་།དེ་ཡང་
བདག་འཛིན་ཕྲ་མོ་ཡིན་པས། གསུམ་ལྡན་གྱི་བདག་འཛིན་སྟངས་
སུ་མི་བྱེད་ཀྱང་དེས་བཟུང་ཚུལ་ལ་ཆ་མེད་པའི་གཅིག་པུ། རྫས་
ཡོད་ཀྱི་རིལ་པོ ། མི་འཇིག་པའི་རྟག་པ་གསུམ་དང་། ཚེ་སྔ་མ་
ནས་ཡོད་ཅིང་སླར་ཡང་མི་འགག་པར་ཕྱི་མར་འགྲོ་བའི་ཐེར་ཟུག་
གི་འཛིན་ཚུལ་སོགས་ཚང་བའི་འཇིག་ལྟ་ཞིག་ཐོག་མའི་མ་རིག་པར་
གསུངས་པ་མ་ཡིན་པའི་ཕྱིར། དེ་བཞིན་དུ་མདོ་སྡེ་ས་བཅུ་པ་ལས་
ཀྱང་། འཇིག་རྟེན་ན་ཉེས་པར་སྤྱད་པ་གང་ཇི་སྙེད་པ་དེ་ཐམས་
ཅད་ནི་བདག་ཏུ་མངོན་པར་ཞེན་པ་ལས་བྱུང་སྟེ། ཞེས་ སོགས་
ཡན་ལག་བཅུ་གཉིས་ཀྱི་ཐོག་མར་གསུངས་པ་འབྲེལ་མེད་པར་
ཐལ་ལོ།། དེ་སྐད་དུ་ཡང་ཊཀི་ཆེན་རིགས་པའི་རྒྱ་མཚོ་ལས།དེས་ན་
མདོ་དེས་འཇིག་ལྟ་མ་རིག་པར་མི་འགྲུབ་པོ་ཞེས་ཟེར་བ་ནི་འཐད་
པ་མ་ཡིན་ཏེ། འདི་ལྟར་ཡན་ལག་བཅུ་གཉིས་ཀྱི་དང་པོ་སྟོན་པ་
སྐབས་སུ་བབས་པའི་ས་བཅུ་པའི་མདོ་དེར། མ་རིག་པ་རང་གི་ངོ་
བོ་ཡན་ལག་ཏུ་སྟོན་པ་བོར་ནས་དེ་ལས་དོན་གཞན་པའི་འཇིག་ལྟ་
ནི་ཡན་ལག་ཏུ་ སྟོན་པ་རིགས་པ་མ་ཡིན་པར་ཐལ། དེ་ལྟར་ན་
· 164 •

རྟེན་འབྲེལ་ལུང་རིགས་བང་མཛོད།
བཅོམ་ལྡན་བདས་སྨྲ་བ་པོ་མི་མཁས་པར་འགྱུར་བའི་ཕྱིར། ཞེས་
གསུངས་པས་སོ།། བྱས་པ་ལ་ཁོ་ན་རེ། འཇིག་ལྟ་ཆོས་ཅན། མ་
རིག་པ་མ་ཡིན་པར་ཐལ། རང་གྲོགས་མ་རིག་པ་དང་མཚུངས་
ལྡན་ཡིན་པའི་ཕྱིར་ན་མ་ཁྱབ། དེ་ཆོས་ཅན། ཉོན་མོངས་མ་ཡིན་
པར་ཐལ། རང་གྲོགས་ཉོན་མོངས་དང་མཚུངས་ལྡན་ཡིན་པའི་
ཕྱིར། ཁྱབ་པ་འགྲིགས། གོང་གི་རྟགས་གྲུབ་སྟེ། མཛོད་ལས།
ལྟ་བ་དེ་དང་མཚུངས་ལྡན་ཕྱིར།།ཞེས་གསུངས་པའི་ཕྱིར། འདིའི་
རྩ་བའི་མདོ་ལས་ཀྱང་མཚུངས་ལྡན་དུ་བཤད་མོད་ཀྱི། མ་རིག་པ་
ལས་ལོགས་སུ་སྟོན་པ་མ་ཡིན་ཏེ། པ་ལ་ཤ་དང་ལྡན་པའི་ནགས་
ཞེས་པ་ལྟར་འཇིག་ལྟ་མ་རིག་ པའི་ཕྱོགས་ གཅིག་ ཏུ་བསྡུས་ནས་
བསྟན་པ་ཡིན་པའི་ཕྱིར། ཡང་ཁོ་ན་རེ། ལྟ་མིན་གྱི་མ་རིག་པ་ལ་
འཇིག་ལྟ་དང་མཚུངས་ལྡན་གྱིས་ཁྱབ་པར་ཐལ། དེ་རང་དང་
མཚུངས་པར་ལྡན་པའི་གྲོགས་ལྟ་མིན་གྱི་མ་རིག་པ་དང་མཚུངས་
ལྡན་ཡིན་པའི་ཕྱིར་ན་མ་ཁྱབ་སྟེ། དགྲ་བཅོམ་པའི་རྒྱུད་ལ་ཡང་
བདེན་འཛིན་དུ་གྱུར་པའི་ཤེས་འཆལ་ཡོད་ལ། དེ་ཤེས་རབ་ཀྱི་
རྫས་ཡིན་ཀྱང་འོ་མ་རུལ་ བ་ལྟར་གང་དང་མཚུངས་ལྡན་དུ་སོང་
བའི་སྟོབས་ཀྱིས་འཆལ་བར་འགྱུར་པའི་ལྟ་མིན་གྱི་མ་རིག་པ་ཡོད་
པའི་ཕྱིར་དང་། གཞན་ཡང་ཐེ་ཚོམ་ཁོང་ཁྲོ་གཉིས་དང་། སྒྲ་རྟག་
འཛིན་རྟོག་པ་དང་མཚུངས་ལྡན་གྱི་མ་རིག་པས་ཀྱང་མ་ངེས་པའི་
ཕྱིར། དང་པོ་གྲུབ་སྟེ། ཀུན་བཏུས་ལས། ལྟ་བ་ནི་ཁོང་ཁྲོ་བ་
· 165 ·

རྟེན་འབྲེལ་ལུང་རིགས་བང་མཛོད།
དང་ཐེ་ཚོམ་དང་མཚུངས་པར་ལྡན་པ་མ་ཡིན་ནོ།། ཞེས་གསུངས་
པའི་ཕྱིར། གཉིས་པ་གྲུབ་སྟེ། བདག་འཛིན་ཕྲ་མོ་མ་ཡིན་པའི་
ཕྱིར་ཏེ། རྟག་འཛིན་དེ་དང་མཚུངས་ལྡན་ལྔ་མཚུངས་ཡིན་པའི་
ཕྱིར། འདི་ལ་མཁས་པའི་དབང་པོ་འགལ་ཞིག་སེམས་སེམས་བྱུང་
ལ་མཚུངའ་ལྡན་ལྔ་མཚུངས་མི་དགོས་ཏེ། བསྡུ་པ་ལས། ཅིའི་
ཕྱིར་མཚུངས་པར་ལྡན་པ་དག་ཅེས་བྱ་ཞེ་ན། སྨྲས་པ། རྫས་
མཚུངས་པ་དང༌། ཡུལ་མཚུངས་པ་དང་། དུས་མཚུངས་པ་དང་།
བྱ་བ་བྱེད་པ་མཚུངས་པ་ཉིད་ཀྱི་ཕྱིར་རོ།། ཅིའི་ཕྱིར་རྣམ་པ་དང་
བཅས་པ་ཞེས་བྱ་བ་ཞེ་ན། སྨྲས་པ། རྣམ་པ་དུ་མ་འཇུག་པའི་
ཕྱིར་རོ་ཞེས་དང༌། སའི་སྟོད་འགྲེལ་ལས། རྣམ་པ་དུ་མ་སྟེ་ཞེས་
བྱ་བ་ནི་ཡུལ་གྱི་མཚན་ཉིད་ཐ་དད་པས་འཛིན་པ་ཐ་དད་པའི་ཕྱིར་
རྣམ་པ་ཐ་དད་པ་ལ་བྱ་སྟེ་ཞེས་དང་། བློ་བརྟན་གྱི་དབུས་མཐའི་
འགྲེལ་བཤད་ལས། དེ་དག་ཀྱང་གནས་དང་། དམིགས་པ་དང་།
རྫས་དང་། དུས་མཚུངས་པ་ཉིད་ཀྱིས་མཚུངས་པར་ལྡན་པ་ཡིན་
གྱི། རྣམ་པར་ཤེས་པ་དང་ཁྱད་པར་མེད་པར་ཐལ་བར་འགྱུར་
བས་རྣམ་པ་མཚུངས་པ་ནི་མ་ཡིན་ནོ་ཞེས་གསུངས་པའི་ཕྱིར་ཞེས་
འཆད་དོ།། ཁ་ ཅིག མཚུངས་ལྡན་ལྔ་མཚུངས་ཡིན་ཀྱང་ཞེན་
སྟངས་མཚུངས་མི་དགོས་ཏེ། ལྟ་མིན་གྱི་མ་རིག་པ་ལ་འཛིན་ཚུལ་
མི་ཡོང་བའི་ཕྱིར། ལམ་རིམ་ལས། སློབ་དཔོན་ཐོགས་མེད་སྐུ་
མཆེད་ནི། ཡང་དག་པའི་དོན་ལ་ཕྱིན་ཅི་ལོག་ཏུ་འཛིན་པ་དང༌།
• 166 .

རྟེན་འབྲེལ་ལུང་རིགས་བང་མཛོད། །
རྨོངས་ཙམ་གཉིས་ལས་ཕྱི་མར་བཞེད་དེ། མདོར་ན་ལོག་པར་
རྟོགས་པ་དང་མ་རྟོགས་པའི་བློ་གཉིས་ལས་མ་རྟོགས་པའི་བློའོ།།
ཞེས་གསུངས་པའི་ཕྱིར་ན་མ་ཁྱབ་སྟེ། ལུགས་དེར་ལྟ་བམ་རིག་
པར་མི་བཞེད་པས་མ་རིག་པ་ལ་རང་སྟོབས་ཀྱིས་རྨོངས་ཙམ་མ་
གཏོགས་ལོག་པར་རྟོགས་པ་མེད་པའི་དོན་ཡིན་པའི་ཕྱིར། ཡང་
ན་དམིགས་རྣམ་ངེས་ཅན་གྱི་བློ་དང་མཚུངས་ལྡན་རྣམས་ལ་འཛིན་
ཚུལ་ཡོད་ཅིང་། སྤྱིར་ལྟ་མིན་གྱི་མ་རིག་པ་ལ་ཞེན་ཚུལ་མེད་པའི་
དོན་དུ་རུང་ངོ།། ཡང་ཁ་ཅིག མཐར་ལྟ་སོགས་བཞི་ཡང་མ་རིག་
པ་ཡིན་ པར་ ཐལ། འཇིག་ལྟ་ ལ་ དེའི་ཕྱིར་ཟེར་ན་ཚད་ ལྡན་ གྱི་
གཞུང་གང་ནས་ཀྱང་དེ་དག་མ་རིག་པར་མ་བཤད་པས་རེ་ཞིག་མ་
ཁྱབ། དེས་ན་འཛིན་ཚུལ་ཅན་གྱི་ཉོན་མོངས་ལ་མ་རིག་པ་དང་
མཚུངས་ལྡན་མི་དགོས་པ་རྟོགས་སླ ། ཁ་ཅིག་ན་རེ ། མ་རིག་
པ་ལ་ལོག་རྟོག་གིས་ཁྱབ་པར་ཐལ། དེ་ལ་ལོག་ཤེས་ཀྱིས་ཁྱབ་པའི་
ཕྱིར་ན་མ་ཁྱབ། འདོད་མི་ནུས་ཏེ ། དགྲ་བཅོམ་པས་ལོག་རྟོག་
སྤངས་པའི་ ཕྱིར་ དང། ཐེ་ཚོམ་དང་ མཚུངས་ ལྡན་ གྱི་ མ་ རིག་
པའང་ཡོད་པའི་ཕྱིར། ཁྱབ་སྟེ། ཐེ་ཚོམ་གྱིས་ལོག་པར་བཟུང་བ་
མ་ཡིན་པས་ལོག་རྟོག་ཏུ་མི་འགྲོ་བའི་ཕྱིར། གཞན་དུ་བདེན་པར་
ཡོད་དམ་མེད་སྙམ་པའི་ཐེ་ཚོམ་དེ་བདེན་འཛིན་དུ་འདོད་དགོས་
པས། ཐེ་ཚོམ་ མཐོང་ སྤང་ཉོན་མོངས་ མ་ ཡིན་ པར་ འགྱུར་ རོ།།
གོང་གི་རྟགས་གྲུབ་སྟེ ། སྔོན་གྱི་མཐའ་མི་ཤེས་པ་སོགས་མ་རིག་
： 167 .

རྟེན་འབྲེལ་ལུང་རིགས་བང་མཛོད། །
པ་སུམ་ཅུ་ལ་ཐེ་ཚོམ་དང་མཚུངས་ལྡན་ཤས་ཆེ་བའི་ཕྱིར། རྣམ་
པར་འབྱེད་པའི་མདོའི་འགྲེལ་བཤད་ལས། དེ་ལ་སྔོན་གྱི་མཐའ་
དང་ཕྱི་མའི་མཐའ་མི་ཤེས་པ་གཉིས་ཐེ་ཚོམ་དང་མཚུངས་པར་ལྡན་
པ་ཡིན་པར་གསུངས་པ། ཞེས་གསུངས་པའི་ཕྱིར། ལུང་འདིས་
ཀྱང་ཁྱབ་པ་བསྟན་པ་མ་ཡིན་ཏེ། དེ་དག་རེ་རེ་ལ་ཡང་དོན་ལ་
དཔྱད་པ་ གཏན་མ་ཞུགས་ པ་ དང༌། ཞུགས་ ཀྱང་ དཔྱད་ པ་ མ་
རྫོགས་པའི་སྐབས་དང་། བསམ་ངོར་དཔྱད་པ་རྫོགས་ཀྱང་གནས་
དོན་མ་རྙེད་པའི་མ་རྟོགས་པ་གསུམ་དང་མཚུངས་ལྡན་རེ་ཡོད་པ་
གང་ཞིག མེད་པར་ལྟ་བའི་ལོག་རྟ་དང་མཚུངས་ལྡན་རེ་ཡོད་
པའི་ཕྱིར། ཡང་ཁ་ཅིག 
ཐོག་མའི་མ་རིག་པ་དང་འཁོར་རྩ་དོན་
གཅིག་ཟེར་ན། འཇིག་ལྟ་ཕྲ་མོར་གྱུར་པའི་འཐད་འཛིན་གྱི་ཐོག་
མའི་མ་རིག་པ་ཆོས་ཅན། འཁོར་བའི་རྩ་བ་ཡིན་པར་ཐལ། ཐོག་
མའི་མ་རིག་པ་ཡིན་པའི་ཕྱིར། འདོད་མི་ནུས་ཏེ། ལམ་རིམ་ལས།
ཀུན་བཏགས་ཀྱི་མ་རིག་པ་ནི་གྲུབ་མཐའ་སྨྲ་པ་དེ་དག་ཁོ་ན་ལ་ཡོད་
པས་འཁོར་བའི་རྩ་བར་མི་འཐད་པའི་ཕྱིར་རོ།། ཞེས་གསུངས་
པའི་ཕྱིར། ཁ་ཅིག རྩ་རྟགས་མ་གྲུབ་སྟེ། མཐོང་སྤང་དུ་གྱུར་པའི་
ཐོག་མའི་མ་རིག་པ་མེད་པའི་ཕྱིར། དེར་ཐལ། ཐོག་མའི་མ་རིག་
པ་བྱས་པ་ལས་ལྷག་པའི་འཁོར་རྩ་བྱེད་ལུགས་མེད་པའི་ཕྱིར་ཟེར་
བ་མི་འཐད་པར་ཐལ། མཐོང་སྤང་དུ་གྱུར་པའི་ཡན་ལག་བཅུ་
གཉིས་ཡོད་པའི་ཕྱིར། རྒྱུན་ཞུགས་ཀྱིས་སྤངས་པའི་དེ་བཅུ་གཉིས་
• 168 •

རྟེན་འབྲེལ་ལུང་རིགས་བང་མཛོད།
དང་། རྒྱུན་ཞུགས་ཀྱི་རྒྱུད་ལ་དེའི་ནང་ཚད་ཅི་རིགས་འབྱུང་ཡང་།
ཕྱིར་མི་འོང་ལ་མི་འབྱུང་བའི་དེ་བཅུ་གཉིས་དང་། དགྲ་བཅོམ་ཁོ་
ནས་སྤངས་པའི་ཡན་ལག་བཅུ་གཉིས་ཡོད་པའི་ཕྱིར། རྣམ་འབྱོར་
སྤྱོད་པའི་ས་ལས། རྒྱུན་དུ་ཞུགས་པས་ཡན་ལག་དུ་ཞིག་སྤོང་ཞེ་ན།
ཐམས་ཅད་ཀྱི་ཕྱོགས་གཅིག་སྟེ་གང་ཡང་རུང་བ་དང་། རིལ་གྱིས་
སྤོང་བ་ནི་མ་ཡིན་ནོ། ། ཕྱིར་མི་འོང་བས་ཡན་ལག་དུ་ཞིག་སྤོང་ཞེ་
ན། འདོད་པ་ན་སྤྱོད་པ་ཐམས་ཅད་དོ། ། དགྲ་བཅོམ་པས་ཡན་
ལག་དུ་ཞིག་སྤོང་ཞེ་ན།ཁམས་གསུམ་ན་སྤྱོད་པ་ཐམས་ཅད་དོ། །
ཞེས་གསུང་པའི་ཕྱིར།འདིས་མཐོང་སྤང་དུ་གྱུར་པའི་ཡན་ལག་དང་
པོ་ཡོད་པར་གསུངས་ཀྱང་ཐོག་མའི་མ་རིག་པ་ཡོད་པར་མ་གསུངས་
ཞེས་བཤད་པ་ཀུན་མཁྱེན་བླ་མའི་དགོངས་པར་མི་སྣང་ངོ་། །
དོན་གསང་མཁན་པོས་ཐོག་མའི་མ་རིག་པ་མཐོང་སྤང་ཁོ་ནར་
འདོད་ པའང༌ མི་ འཐད་ པར་ འདིས་ ཤེས་ སླ། གཞན་ ཡང་།
བདེན་འཛིན་དུ་གྱུར་པའི་མ་རིག་པ་ལྷན་སྐྱེས་ཆོས་ཅན། ཐོག་
མའི་མ་རིག་པ་ཡིན་པར་ཐལ། འཁོར་བའི་རྩ་བ་མཐར་ཐུག་ཡིན་
པའི་ཕྱིར། ཁྱབ་པ་ཁས། རྟགས་གྲུབ་སྟེ། རིན་ཆེན་ཕྲེང་བ་ལས།
ཇི་སྲིད་ ཕུང་བོར་འཛིན་ཡོད་ པ།། ཞེས་ སོགས་དང༌། སྟོང་ཉིད་
བདུན་ཅུ་པ་ལས། རྒྱུ་དང་རྐྱེན་ལས་སྐྱེས་དངོས་རྣམས།། ཡང་
དག་པར་ནི་རྟོག་པ་གང་།། དེ་ནི་སྟོན་པས་མ་རིག་གསུངས།། དེ་
ལས་ཡན་ ལག་ བཅུ་ གཉིས་ འབྱུང་།། ཞེས་ གསུངས་ པའི་ཕྱིར།
• 169 •

རྟེན་འབྲེལ་ལུང་རིགས་བང་མཛོད།
གཞན་ཡང་འཕགས་རྒྱུད་ཀྱི་འཇིག་ལྟ་ལྷན་སྐྱེས་ཆོས་ཅན། ཐོག་
མའི་མ་རིག་པ་ཡིན་པར་ཐལ། འཁོར་བའི་རྩ་བ་ཡིན་པའི་ཕྱིར།
རྟགས་གྲུབ་སྟེ། རང་གི་རིགས་འདྲ་བརྒྱུད་མར་བྱུང་བའི་དབང་
གིས་སྔོན་གང་ཟག་དེ་ཉིད་རང་དབང་མེད་པར་སྲིད་རྩེ་ནས་མནར་
མེད་ཀྱི་ བར་ དུ་ འཁོར་ བའི་ ཕྱིར། ཁྱབ་ སྟེ། དེ་ལྟར་རྒྱུན་ ལ་
བསམས་ནས་མ་བཞག་ན། རང་རྒྱུད་ཀྱི་མ་རིག་པ་དེ་དེའི་གནས་
སྐབས་ཀྱི་འཁོར་བའི་རྩ་བར་མི་རིགས་ཤིང་། དེའི་དབང་གིས་
སླར་འཁོར་བ་ལ་ཡང་བྱེད་མི་རུང་སྟེ། འཁོར་རྩ་རྒྱུད་ལ་མེད་པའི་
སོ་སྐྱེ་ཡང་འཇོག་དགོས་པ་ཧ་ཅང་ཐལ་པའི་ཕྱིར། རྩ་བར་འདོད་
ན། དེ་ཆོས་ཅན། རང་རྒྱུད་ལྡན་དེས་ཁྱོད་ཀྱི་ཞེན་ཡུལ་མེད་པར་
མངོན་སུམ་དུ་མ་རྟོགས་པར་ཐལ། ཁྱོད་ཐོག་མའི་མ་རིག་པ་ཡིན་
པའི་ཕྱིར། ཁྱབ་སྟེ། དེའི་ཞེན་ཡུལ་མངོན་སུམ་གྱིས་སུན་མ་བྱུང་
བར་དུ་ ལས་ འདུ་ བྱེད་ ཀྱང་ དེ་ ཕྱིན་ ཆད་ མི་ ནུས་ པ་ གང་ ཞིག
འཕེན་བྱེད་ལས་དངོས་སུ་ཀུན་ནས་སློབ་བྱེད་མ་ཡིན་པ་ལ་དེའི་
དོན་མ་ཚང་པའི་ཕྱིར། དང་པོ་གྲུབ་སྟེ། རིགས་ངེས་བྱང་སེམས་
སྦྱོར་ལམ་ཆོས་མཆོག་ཆེན་པོ་པ་དེས་འཕེན་བྱེད་ལས་སོག་པ་མི་
སྲིད་ཀྱང་། འཕེན་བྱེད་ལས་སོག་པ་པོར་འདོད་དགོས་ཤིང་། དེ་
ཕན་ཆད་མི་ སྟོབས་ ཅན་ གྱིས་ སྟོབས་ཆུང་ བརྡུད་ པ་ ལྟར་བདག་
འཛིན་གྱི་དབང་དུ་མི་འགྲོ་བའི་ཕྱིར། ལམ་རིམ་ལས། དེས་ནི་
འཁོར་བར་འཕེན་བྱེད་ཀྱི་ལས་སོག་པ་པོ་ནི། ཐེག་ཆེན་སྦྱོར་ལམ་
• 170.

རྟེན་འབྲེལ་ལུང་རིགས་བང་མཛོད།
ཆེན་པོ་ལ་གནས་པ་མན་ཆད་ཀྱི་སོ་སོ་སྐྱེ་བོ་ཐམས་ཅད་དོ། ཞེས་
གསུངས་པའི་ཕྱིར། དེའི་རྒྱུ་མཚན་ཡང་མཐོང་ལམ་གྱིས་མ་བཤིག་
པས་དུམ་བུར་མ་བྱས་པ། སྒོམ་ལམ་གྱིས་མ་བཅོམ་པས་གསོད་
ལྡོང་དུ་མ་བྱས་པ། ས་བོན་ཡོད་པས་བག་ལ་ཉལ་གྱི་རྗེས་སུ་འབྲེལ་
བ་སྟེ་ཁྱད་པར་གསུམ་གྱིས་སོ་སྐྱེ་དང་རྗེས་སུ་འབྲེལ་བར་མདོ་ལས་
གསུངས་སོ། ཟུར་ཕྱི་མ་གྲུབ་སྟེ། རྟེན་འབྲེལ་མདོ་འགྲེལ་ལས།
བདེན་པ་མཐོང་ལ་འཕེན་པ་མེད། སྲེད་དང་བྲལ་ལ་འབྱུང་བ་
མེད།། ཅེས་གསུངས་པའི་ཕྱིར། འདི་ལ་སྤེལ་སྒོམ་གྱིས་མི་གནོད་
དེ། འབྲས་བུ་ཆེ་བར་འཕེན་བྱེད་དེ་ཟག་མེད་ཀྱི་བར་དུ་བཅུག་
ནས་ཁ་བསྒྱུར་བ་ཙམ་ཡིན་པར་དོན་གསང་ལས་གསུངས་པའི་ཕྱིར་
རོ།། རྟགས་གཉིས་པ་གྲུབ་སྟེ། མདོ་འགྲེལ་ལས། འདུ་བྱེད་
རྣམས་ཀྱི་རྐྱེན་ཉིད་དུ།། མ་རིག་བསྟན་པ་རྣམ་གཉིས་ཏེ།། ཉོན་
མོངས་གཞན་ལྡན་སྤྱི་ཡི་རྐྱེན།། དེ་མེད་པ་ནི་གཙོ་བོའི་རྐྱེན།།ཞེས་མི་
དགེ་བ་རྣམས་ལ་སྤྱིའི་རྐྱེན་དང་། འཕེན་བྱེད་དགེ་བའི་ལས་ཀྱི་
གཙོ་བོའི་རྐྱེན་བྱེད་དགོས་པར་གསུངས་ པའི་ ཕྱིར། དེ་སན་རྩ་
བའི་ཁྱབ་པ་སོ་སྐྱེ་ལ་ཡང་སྦྱོར་མི་རུང་སྟེ། དེ་ལ་འཇིག་ལྟ་ལྷན་སྐྱེས་
ཤིན་ཏུ་ལྐོག་ གྱུར་ བ་ ཡོད་ པའི་ ཕྱིར་ དང༌། མངོན་ གྱུར་ གཞིར་
བཞག་ཀྱང་ལས་སོག་པའི་སྦྱོར་བ་ལ་མི་གནས་པ་ཡོད་པའི་ཕྱིར་རོ།།
འདི་དག་གིས་ཐོག་མའི་མ་རིག་པ་དང༌། འཁོར་རྩ་ལ་མུ་བཞི་བརྩི་
ཚུལ་ཡང་ཤེས་སླ། མདོ་འགྲེལ་གྱི་དོན་ལ་ཁ་ཅིག དགེ་བའི་དུས་
· 171 .

རྟེན་འབྲེལ་ལུང་རིགས་བང་མཛོད།
ཀྱི་ཀུན་སློང་ལ་མ་རིག་པ་མེད་པས། ཐོག་མའི་མ་རིག་པས་དེའི་
རྒྱུན་ཉོན་མོངས་ཀྱི་ནང་ནས་གཙོ་བོའི་རྐྱེན་བྱེད། མི་དགེ་བ་ལ་
སྤྱིའི་རྐྱེན་ཙམ་བྱེད་ཟེར་བ་མི་འཐད་དེ། དགེ་བའི་དུས་ཀྱི་ཀུན་
སློང་ལ་ལས་ འབྲས་ལ་རྨོངས་ པའི་ མ་ རིག་ པ་ མེད་ཀྱང༌། སྲིད་
འབྱོར་བདེ་བའི་རང་བཞིན་དུ་འཛིན་པ་དང་། དངོས་གཞི་ཐར་
པར་འཛིན་པ་ལྟ་བུ་དེ་ཁོ་ན་ཉིད་བདེན་བཞི་ལ་རྨོངས་པའི་མ་རིག་
པ་ཡོད་པའི་ཕྱིར། ཀུན་བཏུས་ལས། རྨོངས་པ་ནི་རྣམ་པ་གཉིས་
ཏེ། འབྲས་བུ་རྣམ་པར་སྨིན་པ་ལ་རྨོངས་པ་དང། དེ་ཁོ་ནའི་དོན་
ལ་རྨོངས་པའོ།།ཞེས་པ་ནས། དེ་ཁོ་ནའི་དོན་ལ་རྨོངས་པས་ནི་
བསོད་ནམས་དང་མི་གཡོ་བ་རྣམས་སོ
།། ཞེས་དང༌། རྒྱལ་སྲས་མ་
ལས། 
དེ་ཁོ་ནའི་དོན་ཞེས་བྱ་བ་ནི་འཕགས་པའི་བདེན་པ་བཞི་པོ་
དག་གོ ། ཞེས་གསུངས་པའི་ཕྱིར། ཁྱབ་སྟེ། གསེར་ཕྲེང་ལས།
དེ་ལྟར་གསུངས་པ་ཡང་དུས་ཀྱི་ཀུན་སློང་ལ་དགོངས་ཀྱི
། རྒྱུའི་
ཀུན་སློང་ནི་དེ་ཁོ་ན་ཉིད་ལ་རྨོངས་པ་གཅིག་པུ་སྟེ། ཞེས་གསུངས་
པའི་ཕྱིར། དུས་ ཀྱི་ ཀུན་ སློང་ ལ་ མཚུངས་ ལྡན་ གྱིས་ ཁྱབ་ པར་
འདོད་པའང་འདིས་ཁེགས་ཏེ། དགེ་བ་ཉོན་མོངས་ཅན་མེད་པའི་
ཕྱིར་རོ།། བྱས་པ་ལ་ཁོ་ན་རེ། རྒྱུའི་ཀུན་སློང་ལ་ལས་འབྲས་ལ་
རྨོངས་པའི་མ་རིག་པ་མེད་པར་ཐལ། གསེར་ཕྲེང་གི་ལུང་དེའི་
ཕྱིར་ན་མ་ཁྱབ་སྟེ། 
རྒྱུའི་ཀུན་སློང་གི་ཐོག་མའི་མ་རིག་པ་ལ་དགོས་
པའི་ཕྱིར། འདོད་མི་ནུས་ཏེ། རྒྱུ་ཡང་ཡིན་ཀུན་སློང་ཡང་ཡིན་
• 172 •

རྟེན་འབྲེལ་ལུང་རིགས་བང་མཛོད།
པའི་དེ་ཡོད་པའི་ཕྱིར། ཁྱབ་སྟེ། གང་སྤེལ་ལས། རྒྱུ་ཡང་དེ་ཡིན་
ཀུན་སློང་ ཡང༌ དེ་ ཡིན་ པས་ རྒྱའི་ ཀུན་ ནས་ སློང་ བའོ།། ཞེས་
གསུངས་པའི་ཕྱིར། ཡང་ཁོ་ན་རེ། རྒྱུའི་ཀུན་སློང་ཞེས་པ་རྒྱུ་ཡིན་
ཙམ་ལ་མི་བྱེད་པར་ཐལ།དེ་ལ་ཐོག་མའི་མ་རིག་པ་ཞེས་པའི་ཐོག་
མའི་དོན་ཚང་དགོས་པའི་ཕྱིར། དེར་ཐལ། འཕེན་བྱེད་མི་དགེ་
བའི་རྒྱུ་ལས་འབྲས་ལ་རྨོངས་པའི་མ་རིག་པ་ཡང་དེའི་དུས་ཀྱི་ཀུན་
སློང་ཡིན་པའི་ཕྱིར། ས་ལུ་ལྗང་བའི་འགྲེལ་པར། རྒྱུ་དང་འབྲས་
བུ་ལ་རྨོངས་པའི་རྒྱུ་ལས་བྱུང་བའི་འདུ་བྱེད་རྣམས་ནི་བསོད་ནམས་
མ་ཡིན་པ་ཉིད་དུ་འདོད་དེ་ཞེས་གསུངས་པའི་ཕྱིར་ན་མ་ཁྱབ་ཟེར།
མདོ་འགྲེལ་ གྱི་ལུང་དོན་འཐད་ལྡན་ཡོད་དེ། འདུ་བྱེད་ཀྱི་རྐྱེན་
ཚིགས་སོགས་ཀྱང་ཡོད་ན། མ་རིག་པ་ཉིད་བསྟན་མི་རིགས་སོ་
སྙམ་ནམ་ཡིན་ཏེ། གཙོ་བོའི་རྐྱེན་གྱི་དབང་དུ་བྱས་པའི་ཕྱིར་ཏེ།
ཆགས་སོགས་ཀུན་འབྱུང་བ་ཡང་འདིའི་རྐྱེན་གྱིས་ཡིན་པས། དེས་
བསྐྱེད་པའི་ལས་གཉིས་ཀྱི་གཙོ་བོའི་རྐྱེན་ཡང་འདིས་བྱེད་ པ་ མི་
འགལ་བའི་ཕྱིར་ཏེ། བློན་པོའི་བྲན་ཡང་རྒྱལ་པོའི་དབང་དུ་འགྲོ་
དགོས་པ་བཞིན་འདི་ལས་ཉོན་དེ་གཉིས་ཀའི་སྤྱིའི་རྐྱེན་ཡིན་པས་
གཉིས་ཀར་ དབང་ བྱེད་ པའི་ ཕྱིར། དེ་ དང༌ མི་ ལྡན་ པའོ་ ཟག་
བཅས་དགེ་ བ་ ལ་ སྤྱིའི་མིང་ མི་ ཐོབ་ ཀྱང་ གཙོ་བོ་ ཡིན་ ཏེ། དེ་
བསོགས་མི་བསོགས་འདི་ལ་རགས་ལས་པས་སོ།། ཞེས་པའི་དོན་
ཡིན་པའི་ཕྱིར། ཁ་ཅིག དུས་ཀྱི་ཀུན་སློང་ལ་མ་རིག་པ་དགོས་
: 173 .

རྟེན་འབྲེལ་ལུང་རིགས་བང་མཛོད།
ཟེར་ན། དེ་མི་འཐད་ པར་ ཐལ། མཛོད་ལས། གསོད་དང་
གནོད་སེམས་ ཚིག་རྩུབ་བོ།། ཞེ་ སྡང་ གིས་ ནི་ མཐར་ ཕྱིན་བྱེད།།
ལོག་གཡེམ་བརྣབ་སེམས་མ་བྱིན་ལེན།། ཆགས་པ་ཡིས་ནི་རྫོགས་
པར་འདོད།། ལོག་པར་ལྟ་བ་གཏི་མུག་གིས།། ལྷག་མ་གསུམ་གྱིས་
རྫོགས་པར་འདོད།། ཅེས་པ་ལྟར། རྫོགས་བྱེད་དུས་ཀྱི་ཀུན་སློང་
ངེས་ཅན་ཡིན་ཀྱང༌། སྦྱོར་བྱེད་ཀུན་བཏུས་ལྟར་སྲོག་གཅོད་ལ་
ཡང་ཤ་ལ་ ཆགས་ པ་དང༌། དགྲ་ ཤ་ གློག་ པ་ དང༌། ཕྱུགས་ཀྱི་
མཆོད་སྦྱིན་ལྟ་བུ་ཆགས་སྡང་རྨོངས་པ་གསུམ་གས་བྱེད་པ་ཡོད་པའི་
ཕྱིར། གཉིས་པ་རང་ལུགས་ལ། མ་རིག་པའི་ངོ་བོ་དང༌། གྲུབ་
མཐའ་སོ་སོའི་འདོད་ཚུལ་གཉིས། དང་པོ་ནི། རིག་པའི་འགལ་
ཟླ་མི་མཐུན་ཕྱོགས་སུ་གྱུར་པའི་སེམས་བྱུང་རྨོངས་པ་མ་རིག་པའི་
མཚན་ཉིད། ཟུར་སོ་སོའི་དོན་ཡོད་དེ། མ་རིག་པའི་སྐད་དོད་
ཨབིཏྱ་ཞེས་པའི་བིཏ་རིག་པ་ལ་འཇུག་ཅིང་། དེ་ཨས་བཀག་པ་ལ་
དགག་ཚུལ་ མདོ་འགྲེལ་ལས། ཡོད་ པ་ དག་ ནི་ འགོག་ པ་ དང་།།
གཞན་པ་ཉིད་དང་འདྲ་བ་དང་།སྨད་དང་ཉུང་དང་བྲལ་དོན་དང༌།།
གཉེན་པོ་དག་ལ་འདི་ཡོད་དོ།།ཞེས་པའི་དགག་སྒྲ་བདུན་གྱི་གང་ལ་
བྱེད་ཅེ་ན། ཤེས་རབ་མེད་པ་དང་། མ་ཡིན་པ་དང་།འདྲ་བ་དང་།
སྨད་པ་ཙམ་དང་ཆུང་བ་དང་།མ་སྐྱེས་པ་སྟེ་དགག་སྒྲ་དང་པོ་དྲུག་ལ་
མི་བྱེད་པར། ཆགས་པ་དང་ཆགས་མེད་ལྟ་བུ་འགལ་ཟླའི་གཉེན་
པོ་ལ་བྱེད་པར་གོ་ཆེད་དུ་རིག་པའི་འགལ་ཟླ་ཞེས་སྨོས་ཤིང་། ལྷག་
• 174 •

རྟེན་འབྲེལ་ལུང་རིགས་བང་མཛོད།
མས་སེམས་སེམས་བྱུང་གཞན་ལ་རེག་པ་ཡིན་པ་འགོག་པའི་ཕྱིར།
བཞི་པའི་ཙམ་སྒྲ་དབུ་མ་པ་ལ་སྦྱོར་དགོས་པ་ཀུན་མཁྱེན་བླ་མའི་
དགོངས་པ་སྟེ། དབུ་མ་པས་ ཐག་ཁྲ་སྦྲུལ་འཛིན་དང་དཔེ་སྦྱར་
ཞིང་སེམས་ཙམ་པས་མུན་པ་ཙམ་དང་སྦྱར་བ་ཡང་དེ་ཤེས་སོ།།དེ་ལ་
དབྱེ་ན། ཤེས་སྒྲུབ་དང་།ཉོན་སྒྲུབ་ཏུ་གྱུར་པའི་མ་རིག་པ་གཉིས་
ཡོད་ཅིང་།ཕྱི་མ་ལ་གང་ཟག་གི་བདག་འཛིན་དང་དེ་ མ་ ཡིན་ པ་
གཉིས།གང་ཟག་གི་བདག་མེད་རྟོགས་པའི་རིག་པའི་འགལ་ཟླ་མི་
མཐུན་ཕྱོགས་ ཀྱི་ གཙོ་ བོར་ གྱུར་ པའི་ སེམས་ བྱུང༌ རྨོངས་ པ་ དེ།
གང་ཟག་གི་འཛིན་དུ་གྱུར་པའི་མ་རིག་པའི་མཚན་ཉིད། གཙོ་བོ་
སྨོས་པས་རྨོངས་ཙམ་འགོག། བདག་འཛིན་དེ་ལ་ཡང་ལྟ་ མིན་
དང་ལྟ་བ་གཉིས་ཡོད་དེ། དང་པོ་ནི། འཇིག་ལྟ་དང་མཚུངས་
ལྡན་གྱི་མ་རིག་པ་ལྟ་བུའོ།།འདི་ལ་རྟེན་འབྲེལ་ཆེན་མོར་གཞན་རྒྱུད་
ཀྱི་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་མ་རིག་པ་
བཞག་པ་ཁས་བླངས་མི་ནུས་སམ་སྙམ་སྟེ་རང་སྟོབས་ཀྱིས་ལོག་པར་
འཛིན་པ་ཤེས་འཆལ་ཁོ་ན་ལ་སྦྱར་བའི་ཕྱིར། ལྟ་བ་ལྔ་གང་རུང་མ་
ཡིན་པའི་ལྟ་ངན་དུ་མ་ཞིག་འོང་བར་སྣང་ངོ༌།།འཇིག་ལྟ་ལ་ཡང་
གཟུགས་རང་རྐྱ་ཐུབ་པའི་བདག་དུ་ལྟ་བ་ནས་རྣམ་ཤེས་དེ་ལྟར་ལྟ་
བའི་བར་བདག་ཏུ་ལྟ་བ་ལྔ་དང་།རང་རྐྱ་བའི་བདག་ལ་གཟུགས་
ལྡན་པར་ལྟ་བ། གཟུགས་རང་རྐྱ་བའི་བདག་གིར་ལྟ་བ།གཟུགས་
.ལ་རང་རྐྱ་བའི་བདག་གནས་བར་ལྟ་བ་སོགས་བདག་གིར་ལྟ་བ་མ་ E
་175 ·

རྟེན་འབྲེལ་ལུང་རིགས་བང་མཛོད།
བཅོ་ལྔ་ཀུན་བཏུས་ལས་གསུངས་སོ།། ཞེ་སྡང་དང་མཚུངས་ལྡན་
གྱི་མ་རིག་པ་མཐའ་གཅིག་ཏུ་བདག་འཛིན་མ་ཡིན་པ་ལ་བཤད་
ཀྱང་དབུ་མ་པ་ལྟར་ན་ཞིབ་ཆ་དགོས། ཡན་ལག་དང་པོ་ལ་ཡང་རྒྱུ་
དང་དུས་ཀྱི་ཀུན་སློང་གཉིས་ཡོད་ ཅིང་།རང་གི་ཀུན་ནས་བསླང་
བྱར་གྱུར་པའི་ཡན་ལག་གཉིས་པའི་ཀུན་སློང་གི་ཐོག་མར་བྱུང་བའི་
འཇིག་ལྟའི་རིགས་གནས་ཀྱི་སེམས་བྱུང་རྨོངས་པ་དེ། ཐོག་མའི་
མ་རིག་པའི་མཚན་ཉིད། རིགས་གནས་ སྨོས་ པས་ལྟ་མིན་སྡུད་
ཅིང་། ཀུན་སློང་ཙམ་ལ་དུ་མ་ཡོད་པས་དེར་མ་ངེས་ཏེ། བདག་
སྔོན་བྱུང་ངམ་མ་བྱུང་།སླར་འབྱུང་ངམ་མི་འབྱུང་སྙམ་དུ་ཐེ་ཚོམ་པ་
དང་དབྱེ་བ་མེད་པར་དེ་གཉིས་ལ་རྨོངས་ཙམ་སྟེ། སྔོན་དང་ཕྱི་
མཐའ་དང་གཉིས་ཀ་ལ་རྨོངས་པ་གསུམ་དང་།རང་གཞན་གྱི་རྒྱུད་
ཀྱི་ང་ལ་བདག་ ཏུ་ཞེན་པ་དང་།གཉིས་ཀ་ལ་རྨོངས་ཙམ་གཅིག་སྟེ།
ནང་དང་ཕྱི་དང་གཉིས་ཀ་ལ་རྨོངས་པ་གསུམ་དང་།ལས་དང་རྣམ་
སྨིན་མི་འཆོལ་བར་འགྲུབ་པ་ལ་རྨོངས་པ་དང་།དབང་ཕྱུག་བྱེད་
པོར་འཛིན་པ་ལྟ་བུ་ལས་དང་རྣམ་སྨིན་དང་གཉིས་ཀ་ལ་རྨོངས་པ་
སྟེ་གསུམ་དང་དཀོན་མཆོག་གསུམ་ལ་རྨོངས་པ་གསུམ་དང་།བདེན་
བཞི་ལ་སོ་སོར་ལོག་ཞུགས་བཞི་བཞིའི་སྒོ་ནས་རྨོངས་པ་བཞི་དང་།
ཀུན་ཉོན་གྱི་རྒྱུ་ཡན་ལག་སྔ་མས་ཕྱི་མ་སྐྱེད་ཅིང་ཕྱི་མ་སྔ་མ་ལས་
འབྱུང་ཚུལ་དང་།རྣམ་བྱང་གི་རྒྱུ་དམ་པ་བསྟེན་པ།ཆོས་མཉན་པ།
ཚུལ་བཞིན་ཡིད་ལ་བྱེད་པ། སྔོན་གོམས་པ་དང་བཞི་ལས་འབྲས་
， 176

རྟེན་འབྲེལ་ལུང་རིགས་བང་མཛོད།
བུ་བྱང་ཕྱོགས་སོ་བདུན་འབྱུང་བ་ལ་རྨོངས་པ་དང་།དྲན་ཉེ་ཡང་
དག་སྤོང་བ་རྫུ་ འཕྲུ ལ་ གྱི་རྐང་ པ་ དབང་ པོ་ སྟོབས་བྱང་ ལག་
འཕགས་ལམ་ཡན་ལག་སྟེ། བྱང་ཕྱོགས་ སྡེ་ཚན་བདུན་ནི་དགེ་
སོགས་ཡིན་ཅིང་། དེའི་མི་མཐུན་ཕྱོགས་མི་ཤེས་པ་དང་། ལེ་ལོ་
དང༌། གཡེང་བ་དང་།མི་མོས་པ་དང༌། དྲན་ཤེས་བཞིན་ཉམས་
པའི་སྟོབས་ཆུང་བ་དང་། མཐོང་སྤང་དང་སྒོམ་ སྤང་རྣམས་མི་
དགེ་བ་དང་ཁ་ན་མ་ཐོ་བ་དང་བཅས་པ་སོགས་ལ་རྨོངས་པ་ནས་
བྱང་ཕྱོགས་རྣམས་མ་དག་ས་བདུན་དུ་མི་མཐུན་ཕྱོགས་དང་འདྲེས་
པར་འབྱུང་ཡང་། དག་ སལ་དེ་ལྟར་མ་ཡིན་ པའི་རྣམ་དབྱེ་ལ་
རྨོངས་པའི་བར་རྒྱུ་དང་ཡང་དག་པར་འབྱུང་བ་དང་དགེ་མི་དགེ་
ཁ་ན་མ་ཐོ་བ་དང་བཅས་མ་བཅས་བསྟེན་བྱ་ཡིན་མིན་ངན་པ་དང༌
གྱ་ནོམ་ནག་པོ་དང་དཀར་པོ་དང་རྣམ་པར་དབྱེ་བ་དང་བཅས་པ་
ལ་རྨོངས་པ་སྟེ་བཅུ་གསུམ་དང༌། སྐྱེ་མཆེད་དྲུག་ཇི་ལྟ་བ་བཞིན་
ཤེས་པར་རློམ་པའི་མངོན་པའི་ང་རྒྱལ་དང་མཚུངས་ལྡན་གྱི་མ་རིག་
པ་སྐྱེ་མཆེད་དྲུག་ ལ་ རྨོངས་ པ་ གཅིག་ རྣམས་ སུ་ ཡོད་ པའི་ ཕྱིར།
འདི་དག་ཀྱང་བདུན་དུ་འདུ་སྟེ། དུས་ལ་རྨོངས་པ་གསུམ་དང༌།
དངོས་པོ་ལ་གསུམ། འཕོ་བ་ལ་གསུམ། མཆོག་ལ་གསུམ། དེ་ཁོ་
ན་ཉིད་ལ་བཞི། ཀུན་བྱང་ལ་བཅུ་གསུམ། མངོན་པའི་ང་རྒྱལ་
ཅན་གྱི་ཀུན་རྨོངས་གཅིག་ཡོད་པའི་ཕྱིར། སའི་དངོས་གཞིར་ཀུན་
བྱང་གི་བཅུ་གསུམ་པ་བསྡོམས་ནས་ལྷག་མ་བཅུ་དགུ་འཁོར་བར་
： 177 .

རྟེན་འབྲེལ་ལུང་རིགས་བང་མཛོད། །
འཇུག་ལྡོག་ལ་སྦྱར་ཏེ་ངོས་འཛིན་ཡང་སྔར་དང་མི་འདྲ་བ་ཅུང་
ཟད་ཡོད་དོ།། སུམ་ཅུ་པོ་དེ་ལ་མ་རྟོགས་ལོག་རྟོག་ཐེ་ཚོམ་གསུམ་
དང་མཚུངས་ལྡན་རེ་དང། དེ་ལ་ཆུང་འབྲིང་ཆེ་གསུམ་རེ། དེ་རེ་
རེ་ལ་ཐོས་བསམ་སྒོམ་པའི་གེགས་གསུམ་རེ་སྟེ་བརྒྱད་བརྒྱ་དང་བཅུ་
འབྱེད་ཚུལ་དང་དབྱེ་བའི་རྣམ་གྲངས་སྟོན་པར། མདོ་ལས། མི་
ཤེས་པ་དང་མི་མཐོང་བ་དང་མངོན་པར་མི་རྟོགས་པ་དང་རྨོངས་
པ་དང་ཀུན་ཏུ་རྨོངས་པ་དང་མུན་པའི་རྣམ་པ་ཞེས་བྱ་བ་འདི་ནི་མ་
རིག་པ་ཞེས་བྱའོ། ཞེས་གསུངས་ཏེ། དེ་ལ་དགོངས་ནས་འགྲེལ་
པས་ཀྱང་། མི་ཤེས་པ་ལ་སོགས་པ་ནི་རྣམ་གྲངས་སོ། ཞེས་བཤད་
དོ།།མདོའི་དོན་ནི།དང་ པོ་ གསུམ་ གྱིས་ ཐོས་ བསམ་བསྒོམ་ པ་ ལ་
གེགས་བྱེད་པའི་མ་རིག་པ་གསུམ་བྱེད་ལས་དང་མཐུན་པའི་མིང་
གིས་བསྟན་ཅིང་། ཕྱི་མ་གསུམ་ནི་ཐེ་ཚོམ་ལོག་རྟོག་མ་རྟོགས་པ་དང་
མཚུངས་ལྡན་གསུམ་དང་། ཆུང་ འབྲིང་ཆེ་གསུམ་དང་།གཟུགས་
མེད་གཟུགས་དང་འདོད་པའི་སས་བསྡུས་གསུམ་ལ་ཡང་སྦྱར་བའི་
སྦྱོར་ཚུལ་སོ་སོའི་དབང་དུ་མ་བྱས་ན་མི་འགལ་ལོ།།གཉིས་པ་གྲུབ་]
མཐའ་སོ་ སོའི་འདོད་ཚུལ་ལ། སྤྱི་དང༌། མ་འདྲེས་ པའི་ མ་ རིག་ པ་
འདོད་ཚུལ་གཉིས།དང་པོ་ནི། བྱེ་སྨྲ་དང་སེམས་ཙམ་པ་གཉིས་ན་རེ།
དབུ་མ་བ་ཁྱོད་ཀྱིས་མ་རིག་པ་ཞེས་པའི་དགག་སྒྲ་སྨད་པ་ལ་བྱས་
ནས་ཤེས་རབ་ངན་པ་ཞིག་མ་རིག་པར་འདོད་པ་མི་འཐད་པར་
ཐལ།དེ་ལྟ་བ་ཡིན་པའི་ཕྱིར་ཞེས་སྟོན་པར།མཛོད་ལས།ཤེས་རབ་
• 178 •

རྟེན་འབྲེལ་ལུང་རིགས་བང་མཛོད།
ངན་པའོ་མིན་ལྟའི་ཕྱིར།།ཞེས་བྱུང་།གལ་ཏེ་ལྟ་བའི་ཀུན་སྦྱོར་དང་མ་
རིག་པའི་ཀུན་སྦྱོར་འགལ་ཡང་འདིར་མ་རིག་པར་འདོད་པའི་ཤེས་
རབ་ངན་པ་དེ་ལྟ་བ་ལས་གཞན་ཞིག་གོ་ཞེས་ཀྱང་སྨྲ་མི་ནུས་ཏེ། ལྟ་
བ་ནི་མ་རིག་པ་དེ་དང་མཚུངས་ལྡན་དུ་ཡོད་ལ། ཡང་དེ་ལས་
ལོགས་སུ་ཤེས་རབ་ཀྱི་རྫས་ཞིག་བཞག་ན་རྫས་མཚུངས་ཉམས་པའི་
ཕྱིར། མཛོད་ལས། ལྟ་བ་དེ་དང་མཚུངས་ལྡན་ཕྱིར། ཞེས་བྱུང་།
རྟོག་དཔྱོད་སོགས་ལ་ཞིབ་ཆ་དགོས། གཞན་ཡང་། འཇིག་ལྟ་
ཆོས་ཅན། མ་རིག་པ་མ་ཡིན་པར་ཐལ། མདོ་ལས་མ་རིག་པས་ཉེ་
བར་ཉོན་མོངས་ཅན་དུ་གྱུར་པའི་ཤེས་རབ་ཅེས་མ་རིག་པས་ཉོན་
མོངས་ཅན་དུ་བྱ་རྒྱུ་ལ་གསུངས་པའི་ཕྱིར། མཛོད་ལས། ཤེས་
རབ་ཉོན་མོངས་བསྟན་ཕྱིར་རོ།། ཞེས་བྱུང་། བསྡུ་བ་ཡང་དེ་དང་
མཐུན་ཞིང་། ལུང་དེ་དག་རྟེན་འབྲེལ་ཆེན་མོར་འབྲུ་སྣོན་ཚུལ་དེ་
ཉིད་ལ་བལྟའོ།།དཔལ་ལྡན་ཆོས་གྲགས་དང་ཟླ་བ་སོགས་ཀྱིས་དེ་
བཀག་ཚུལ་ནི ། ཐོག་མའི་མ་རིག་པ་དེས་བདག་མེད་རྟོགས་
པའི་ཤེས་རབ་ཀྱི་ལོག་ཕྱོགས་མ་བཟུང་ན་དེ་གཉིས་འཛིན་སྟངས་
དངོས་འགལ་དུ་མི་འགྲོ་བས་དྲུངས་འབྱིན་མི་ནུས་ཤིང་། རང་
ཉིད་འདོད་པའི་དཔེ་དང་ཡང་འགལ་ཏེ། མཛའ་བའི་འགལ་ཟླ་
ལ་དགྲ་ལྟ་བུ་དགོས་ཀྱི་བར་མ་ཞིག་མི་ཡོང་ལ། རྫུན་ཚིག་གི་འགལ་
ཟླ་ལ་ཡང་བདེན་ཚིག་ཞིག་དགོས་པའི་ཕྱིར།དེས་ན་འཇིག་ལྟ་མ་
རིག་པ་ ཡིན་ཏེ། རིག་པ་ཡེ་ ཤེས་ དང་ འཛིན་ སྟངས་དངོས་ སུ་
• 179 •

རྟེན་འབྲེལ་ལུང་རིགས་བང་མཛོད།
འགལ་བའི་སྒོ་ནས་དེའི་མི་མཐུན་ཕྱོགས་སུ་སོང་བའི་ཕྱིར། རྣམ་
འགྲེལ་ལས། རིག་པའི་མི་མཐུན་ཕྱོགས་ཕྱིར་དང་།།སེམས་བྱུང་
ཉིད་ཀྱིས་དམིགས་པའི་ཕྱིར།།ལོག་པར་དམིགས་ཉིད་མ་རིག་པར།།
གསུངས་ཕྱིར་གཞན་ ནི་ རིགས་ མ་ ཡིན།། ཞེས་ གསུངས་ པའི་ཕྱིར།
རྐང་པ་གཉིས་པས་དགག་སྒྲའི་དོན་བསྟན་ཅིང་ཕྱི་མ་གཉིས་སྔར་
བཤད་ཟིན་ཏོ།། གཉིས་པ་མ་འདྲེ ས་པའི་མ་རིག་པ་འདོད་ཚུལ་
ལ། བྱེ་སྨྲ་རྣམས་ལྟ་བ་ལྔ་དང་།ལྟ་མིན་གཞན་བཞི།ཁྲོ་སོགས་བཅུ་
གང་དང་ཡང་མཚུངས་ལྡན་མ་ཡིན་པའི་མ་རིག་པ་ཞིག་ལ་འདོད་
དོ།།དེ་སྐད་དུ་ཡང་།མཛོད་ལས། མི་དགེ་ལ་ནི་མ་འདྲེ ས་དང་།།ལྟ་
དང་ལྡན་ལ་ཉི་ཤུ་འབྱུང་།།ཞེས་བྱུང་འབྱུང་ཚུལ་ནི།དེ་དང་མཚུངས་
ལྡན་གྱི་ སེམས་དེ་ཆོས་ ཅན། ཁྱོད་ཀྱི་འཁོར་ དུ་ སེམས་ བྱུང་ ཉི་ ཤུ་
འབྱུང་སྟེ།སེམས་ཀྱི་ས་མང་བཅུ།ཉོན་མོངས་པའི་ས་མང་དྲུག། མི་
དགེ་པའི་ས་མང་གཉིས། རྟོག་དཔྱོད་གཉིས་དང་བཅས་པ་འབྱུང་
པའི་ཕྱིར། མཛོད་ལས། ཚོར་དང་ སེམས་ པ་ འདུ་ ཤེས་ དང་།།
བདུན་དང་རེག་དང་བློ་གྲོས་དྲན།།ཡིད་ལ་བྱེད་དང་མོས་པ་དང༌།།
ཏིང་ངེ་འཛིན་ སེམས་ ཐམས་ ཅད་ལ།།ཞེས་དང་།རྨོངས་དང་ བག་
མེད་ལེ་ལོ་དང་།མ་དད་པ་དང་རྨུགས་དང་རྒོད།ཉོན་མོངས་ཅན་ལ་
རྟག་དུ་འབྱུང་།།ཞེས་གསུངས་པའི་ཕྱིར། ཟུར་ཕྱི་མ་གཉིས་གྲུབ་སྟེ།
འཇིག་ལྟ་མཐར་ལྟ་གཉིས་དང་མཚུངས་ལྡན་ཅི་རིགས་ལས་གཞན་
པའི་འདོད་ཉོན་ཡིན་ པའི་ ཕྱིར། ཁམས་གོང་ན་དེའི་འཁོར་དུ་
， 180

རྟེན་འབྲེལ་ལུང་རིགས་བང་མཛོད།
བཅུ་དྲུག་དང་བཅུ་བདུན་བཅོ་བརྒྱད་ཡང་འབྱུང་ངོ། སེམས་
ཙམ་པས་གཙོ་བོར་ཉོན་ཡིད་འཁོར་ལ་འདོད་ཀྱང་མ་ངེས་ཏེ།ཀུན་
བཏུས་ལས། མ་རིག་པ་མ་འདྲེ ས་པ་གང་ཡིན་པ་དེ་ནི་འདོད་
པའི་ཁམས་ན་ཡིད་མི་བདེ་བ་དང་། བཏང་སྙོམས་དང་མཚུངས་
པར་ལྡན་ནོ།། ཞེས་གསུངས་ཤིང། ཉོན་ཡིད་འཁོར་ལ་ཡིད་མི་
བདེ་མེད་ པས་ མཛོད་ ལྟར་ འཇུག་ ཤེས་ གཅིག་ ཀྱང་ འདོད་ པར་
མངོན་ནོ།། མ་འདྲེས་པའི་དོན་ཡང་མཛོད་ལས་ མཚུངས་ལྡན་མ་
འདྲེས་པ་ལ་བཤད་ཅིང་། བཙུན་པ་ངོ་བོ་ཉིད་མེད་པས་སངས་
རྒྱས་ཁོ་ནར་ཡོད་པ་ལ་དེའི་ཆོས་མ་འདྲེས་པར་བཤད་པ་ལྟར་ཉོན་
ཡིད་ཁོ་ན་ལ་ཡོད་པས་རྟེན་མ་འདྲེས་པར་བཤད། དོན་གསང་
མཁན་ པོས་ འདིས་ རང༌ སྟོབས་ ཀྱིས་ ཆགས་ སོགས་ འདྲེན་ ཀྱང་
གཞན་གྱིས་འདི་འདྲེན་མི་ནུས་པའི་ཕྱིར་མཐུ་མ་འདྲེས་པའམ་རྫས་
མ་འདྲེས་པ་ལ་བཤད་དོ ། ། ཕྱི་མ་མི་འཐད་དེ། དེ་དག་ཕན་
ཚུན་བརྟེན་ནས་འཇུག་པས་འདི་ཁོ་ནས་དྲངས་ཞེས་བཞག་ཏུ་མེད་
པའི་ཕྱིར། དེས་ན་ཉོན་ཡིད་འཁོར་གཞིར་བཞག་ལ་སྔ་མ་ཉིད་རྗེ་
བླ་མས་འཐད་ཕྱོགས་སུ་མཛད་དོ།། རྩོད་སྤོང་ལ་ཁོ་ན་རེ། འཇིག་
ལྟ་ལ་མཐོང་སྤང་མེད་པར་ཐལ།དེ་ལ་ཉོན་ཡིད་འཁོར་གྱིས་ཁྱབ་
པའི་ཕྱིར་ན་མ་གྲུབ་སྟེ། མཐོང་སྤང་ཀུན་སྤྱོར་གསུམ་ཡོད་པའི་
ཕྱིར་དང་། འཇིག་ལྟ་ལ་ཀུན་བཏགས་དང་ལྷན་སྐྱེས་གཉིས་མི་
འབྱེད་པ་བྱེ་སྨྲའི་ལུགས་སུ་གསུང་པའི་ཕྱིར། ཡང་ཁོ་ན་རེ། ཐོག་
• 181 •

རྟེན་འབྲེལ་ལུང་རིགས་བང་མཛོད།
མའི་མ་རིག་པའི་མཚན་ཉིད་དེ་མི་འཐད་པར་ཐལ། དེ་ལ་གཉིས་
པ་འདུ་བྱེད་ཀྱི་དངོས་རྒྱུས་མ་ཁྱབ་པའི་ཕྱིར་ན་མ་ཁྱབ། རྟགས་
གྲུབ་སྟེ། དེ་གཉིས་ཀྱི་བར་དུ་སྦྱོར་མཐའི་ཡིད་བྱེད་ཀྱིས་ཆོད་པ་
ཡོད་ལ།མི་དགེ་བའི་རྩ་བ་གསུམ་ ཅི་རིགས་ཀྱིས་ཆོད་པའང་ཡོད་
པའི་ཕྱིར། ཡང་ཁོ་ན་རེ། འཇིག་ལྟ་ཆོས་ཅན། རྩ་ཉོན་དྲུག་གི་
གྲངས་འདྲེན་གྱི་མ་རིག་པ་ཡིན་པར་ཐལ། དེའི་ནང་ཚན་གང་
ཞིག མ་རིག་པ་ཡིན་པའི་ཕྱིར་ན་མ་ཁྱབ། ཡང་ཁོ་ན་རེ། མ་
འདྲེས་པའི་མ་རིག་པ་ལ་ཉོན་ཡིད་འཁོར་དགོས་པར་ཐལ། ཉོན་
ཡིད་མེད་ན་མ་འདྲེས་པའི་མ་རིག་པ་མེད་པར་ ཐལ་བ་འཕངས་
ཚུལ་ཡོད་པའི་ཕྱིར་ན་མ་ཁྱབ། རྟག་ཏུ་མངོན་གྱུར་དུ་འཇུག་པའི་
དེ་མེད་པར་ཐལ་བ་འཕངས་ པ་ ཡིན་པའི་ཕྱིར། ཡང་ཁོ་ན་རེ།
རང་རྒྱུད་ཀྱི་མ་རིག་པའི་དབང་གིས་འཁོར་བར་འཁོར་བའི་གང་
ཟག་མེད་པར་ཐལ། དེ་དེའི་རྒྱུད་ཀྱི་འཁོར་བའི་རྒྱུ་མ་ཡིན་པའི་
ཕྱིར་ན་མ་ཁྱབ། ཡང་ཁོ་ན་རེ། མ་རིག་པའི་རྒྱུ་མེད་པར་ཐལ།
འདིར་དངོས་སུ་མ་བསྟན་པའི་ཕྱིར་ན་མ་ཁྱབ་སྟེ། འདིས་མ་རིག་
པ་དང་པོར་བསྟན་པ་འཁོར་བའི་རྩ་བ་དེ་ལ་ཐུག་པར་ཤེས་ཆེད་
ཡིན་པའི་ཕྱིར། དེ་བཞིན་དུ་སྨྲེ་སྔགས་སོགས་སློང་བའི་ཡིད་ཚོར་
མྱ་ངན་དང་། དེ་ལས་གཞན་པའི་ཡིད་མི་བདེ་སོགས་སྐྱོ་བ་བསྐྱེད་
པའི་ཆེད་ཙམ་དུ་གསུངས་ཡང་རྒ་ཤིའི་འོག་ཏུ་ཡན་ལག་གཞན་མ་
གསུངས་པས་ཕྱིར་མཐའ་བཟུང་བར་མི་འགྱུར་བ་ཤེས་སླ
། དགྲ་
· 182 •

རྟེན་འབྲེལ་ལུང་རིགས་བང་མཛོད།
བཅོམ་པའི་རྒྱུད་ལ་འཁོར་བ་ལྡན་མི་ལྡན་སོགས་ཀུན་མཁྱེན་བླ་མའི་
གསུང་ལ་ ལྟའོ། ། གཉིས་པ་འདུ་བྱེད་ བཤད་ པ་ ལ། དགག་
བཞག་སྤང་གསུམ། དང་བོ་ནི། མཛོད་ལྟར་ལུས་ངག་གི་ལས་
གཟུགས་ཅན་ཁོ་ན་བསམ་པའི་ལས་དང་། ཡིད་ལས་སེམས་པའི་
ལས་ སུ་འདོད་ཟེར་ན། མི་འཐད་ པར་ ཐལ། ཡིད་ལས་ཀྱང་
མཐར་ཐུག་ གྲུབ་ པའི་ ཚེ་ བསམ་ པའི་ ལུས་ སུ་ འཇོག་ པའི་ ཕྱིར།
ཀུན་བཏུས་ལས། བསམ་པའི་ལས་གང་ཞེ་ན། ལུས་དང་ངག་
དང་ཡིད་ཀྱི་ལས་སོ། ། ཞེས་ གསུངས་ པའི་ཕྱིར། གཞན་ཡང་།
དེ་མི་འཐད་པར་ཐལ། ལས་སྤྱི་ཙམ་གཟུགས་ཅན་དུ་སུས་ཀྱང་མི་
འདོད་ལ། ལུས་ངག་གི་ལས་གཟུགས་ཅན་དུ་འདོད་པ་ཡང་བྱེ་སྨྲ་
དང་ཐལ་འགྱུར་བ་གཉིས་ལས་མེད་པའི་ཕྱིར། རྩ་ཤེ་ཊཀི་ཆེན་
ལས། གཞུང་གཞན་ལས་བྱེ་བྲག་དུ་སྨྲ་བས་ལུས་ངག་གི་ལས་
གཟུགས་ཅན་དུ་འདོད་ པ་ བཀག་ནས། ལུས་ངག་གི་བྱ་བ་ལ་
འཇུག་པའི་དུས་ཀྱི་སེམས་པ་ལ་བཤད་མོད་ཀྱང་ཟླ་བས་གཟུགས་
ཅན་དུ་བཞེད་དོ།། ཞེས་གསུངས་པའི་ཕྱིར། ལུང་འདིའི་དོན་དུ་
བསམས་ནས་ལུས་ཀྱི་རྣམ་པར་རིག་བྱེད་དང་མཉམ་དུ་འཇུག་པའི་
སེམས་པ་ཁོ་ན་ལུས་ལས་ཞེས་སོགས་སྨྲ་བའང་མི་འཐད་དེ། རྣམ་
འགྱུར་གྱིས་རྫུན་བྱས་པ་ངག་ལས་དང་། ངན་སྔགས་ཀྱིས་སྲོག་
བཅད་པ་ལུས་ལས་ཡིན་པའི་ཕྱིར། ཁ་ཅིག་ན་རེ། བྱེ་སྨྲའི་ལུགས་
ལ་ལ་ངག་ལས་ སུ་ གྱུར་པའི་བསྟན་བཅོས་ཡོད་པར་ཐལ། མཛོད་
• 183 .

རྟེན་འབྲེལ་ལུང་རིགས་བང་མཛོད།
ལས། ངག་རྣམ་རིག་བྱེད་ནི་ངག་སྒྲ།། ཞེས་དེ་ལ་ངག་སྒྲ་ཞིག་
བཞག་པའི་ཕྱིར་ན་དེའི་ལུགས་ལ་འགལ་ཁྱབ་བོ།། དཔེ་སྟོན་སྡེ་པ་
ན་རེ། བརྣབ་སེམས་གནོད་སེམས་ལོག་ལྟ་གསུམ་ལས་ཡིན་པར་
ཐལ། མདོ་ལས། ལས་རྣམ་པ་གསུམ་བྱས་ཤིང་བསགས་པ་གང་
ཡིན་ཞེ་ན། འདི་ལྟ་སྟེ། དགེ་སློང་ལ་ལ་བརྣབ་སེམས་དང་ལྡན་པ་
ཡིན། ཞེས་ སོགས་ ཀྱིས་ དེ་ གསུམ་ ལས་ ལོགས་ སུ་ ཡིད་ལས་ མ་
བཤད་པའི་ཕྱིར་ཟེར་ན་མ་ཁྱབ། འདོད་མི་ནུས་ཏེ། ལས་ཉོན་
གཉིས་འགལ་བའི་ཕྱིར་དང་། མཛོད་ལས་ – གསུམ་ལམ་བདུན་
ནི་ལས་ཀྱང་ཡིན།། ཞེས་མི་དགེ་བཅུ་སེམས་པ་འཇུག་པའི་གཞི་
ཡིན་པས་ལས་ལམ་ཡིན་པར་མཚུངས་ཀྱང་ཕྱི་མ་གསུམ་ལས་མ་ཡིན་
པར་གསུངས་པའི་ཕྱིར། ལས་གྲུབ་པ་ལས། ལས་ཀྱང་ཡིན་ལ་
བདེ་འགྲོ་དང་ངན་འགྲོའི་ལམ་ཡང་ཡིན་པས་ལས་ལམ་དུ་འཇོག་
ཚུལ་གཅིག་ཀྱང་གསུངས་སོ།། ཁོ་ན་རེ། སེམས་པ་ཡིན་ན་ལས་
ལམ་མ་ཡིན་དགོས་པར་ཐལ། ལམ་རིམ་ལས། སེམས་པ་ནི་ལས་
ཡིན་ལ་ལས་ཀྱི་ལམ་ནི་མ་ཡིན་ནོ།། ཞེས་གསུངས་པའི་ཕྱིར་ན་མ་
ཁྱབ་སྟེ། སྲོག་གཅོད་པའི་ཀུན་སློང་གི་སེམས་པ་ལ་དགོངས་པའི་
ཕྱིར། ཡང་གོ་ཤཱཀ་སོགས་ན་རེ། ལས་དཀར་ལས། དགེ་བའི་
ལས་དོན་གཅིག ། ལས་ནག་དང་མི་དགེ་བའི་ལས་དོན་གཅིག་
ཟེར་ན། ཞེ་སྡང་གིས་ཀུན་ནས་བསླངས་ཏེ་སྲོག་གཅོད་པའི་ཕྱིར་
སྦྱིན་ པ་ བཏང་ བའི་ ལས་ ཆོས་ ཅན། དགེ་ བ་ ཡིན་ པར་ ཐལ།
： 184 •

རྟེན་འབྲེལ་ལུང་རིགས་བང་མཛོད།
དཀར་པོའི་ལས་ཡིན་པའི་ཕྱིར་ཏེ། ངོ་བོ་སྦྱིན་པའི་ལས་ཡིན་པ་
གང་ཞིག སྦྱིན་ པ་ ངོ༌ བོ་ ཉིད་ ཀྱི་ དགེ་ བར་ བཤད་ པའི་ ཕྱིར།
འདོད་མི་ནུས་ཏེ། རྣམ་ སྨིན་ནག་ པའི་ལས་ ཡིན་ པའི་ ཕྱིར་ཏེ།
རྣམ་སྨིན་དཀར་ནག་བསམ་པ་དཀར་ནག་ལ་རག་ལས་པའི་ཕྱིར།
རིན་ཆེན་འཕྲེང་བ་ལས། འདོད་ཆགས་ཞེ་སྡང་གཏི་མུག་གསུམ།།
དེས་བསྐྱེད་ལས་ནི་མི་དགེ་བ།། ཅེས་གསུངས་པའི་ཕྱིར། འདིའི་
དོན་འདོད་ པའི་ སས་བསྡུས་ཀྱི་དུག་གསུམ་བྱེ་བྲག་པ་གཅིག་ལ་
དགོངས་པས་གཏི་མུག་ཐམས་ཅད་མ་ཡིན་ཏེ། བསོད་ནམས་དང་
མི་གཡོ་བའི་ལས་ཀྱི་ཀུན་སློང་གི་འཇིག་ལྟ་ཡོད་ལ། དགྲ་བཅོམ་
པའི་ རྒྱུད་ ཀྱི་ བདག་ འཛིན་ ཡང་ གཏི་མུག་ ཏུ་ བཤད་ པའི་ ཕྱིར།
བྱས་པ་ལ་ཁོ་ན་རེ། དེ་ཆོས་ ཅན། བསམ་ པ་ནག་ལ་སྦྱོར་བ་
དཀར་བའི་ལས་མ་ཡིན་པར་ཐལ། སྦྱོར་བ་ནག་པའི་ལས་ཡིན་
པའི་ཕྱིར། དེར་ཐལ། སྦྱོར་བ་ནག་ལ་དངོས་གཞི་དཀར་བའི་
ལས་ཡིན་ པའི་ ཕྱིར་ན་ གྲགས་ཚོད་དང་ མཐུན་ ཆེན་ མ་ ཁྱབ་ བོ།།
འདོད་མི་ནུས་ཏེ། དཀར་ནག་འདྲེས་ཚུལ་དེ་ལྟར་ཡིན་པ་ཀུན་
བཏུས་ལས། བསམ་པ་ནག་ལ་སྦྱོར་བ་དཀར་བའམ།། སྦྱོར་བ་
ནག་ལ་བསམ་པ་དཀར་པའོ།། ཞེས་གསུངས་པའི་ཕྱིར། ཕན་
སེམས་ཀྱིས་བུ་སློབ་ལ་མཐོ་འཚམ་པ་སོགས་ལས་ནག་ཡིན་ཀྱང་དགེ་
བར་མི་འགལ་བ་འདིས་ཤེས་སོ།། དེ་ལ་ཁོ་ན་རེ། ཕན་སེམས་
ཀྱིས་ཀུན་ནས་བསླངས་པའི་དེ་ཆོས་ཅན། དཀར་ཆོས་ཀྱང་མ་
• 185 •

རྟེན་འབྲེལ་ལུང་རིགས་བང་མཛོད།
ཡིན་པར་ཐལ། དཀར་བའི་ལས་མ་ཡིན་པའི་རྒྱུ་མཚན་འཐད་
པའི་ཕྱིར་ན་མ་ཁྱབ། འདོད་མི་ནུས་ཏེ། རིགས་རྒྱན་ལས། སྤྱད་
པ་ལས་བདེ་བ་དཀར་ཆོས་ཀྱི་མཚན་ཉིད། ཅེས་གསུངས་ པའི་
ཕྱིར། འདིར་ཁ་ཅིག་ ལས་དཀར་དང་དཀར་བའི་ལས་ཀྱི་ཁྱད་
འབྱེད་པ་ནི། སྔོན་གྱི་མཁས་པ་ ཐམས་ ཅད་ལས་མཛངས་པའི་
གཏམ་མོ།། འདི་དང་མཛོད་ཀྱི་བཤད་པ་མི་མཐུན་ཏེ། མཛོད་
ལས། མི་ དགེ་ གཟུགས་ དང་ འདོད་ གཏོགས་ པའི། དགེ་ བ་
རྣམས་ནི་རིམ་བཞིན་དུ།། ནག་དང་དཀར་དང་གཉིས་ཀའི་ལས།།
ཞེས་ངོ་བོའི་སྒོ་ནས་མི་འཇོག་པར་རྒྱུད་ལ་སྦྱར་ཏེ་འདོད་པར་མི་
དགེ་བ་ཤུགས་ཆེ་བས་མི་དགེ་བ་གང་ཡིན་གཅིག་ཏུ་ནག་པ་དང་།
འདོད་པའི་བདེ་འགྲོར་འཕེན་བྱེད་ཕལ་ཆེར་མི་དགེ་བ་དང་འདྲེས་
པར་ལྡན་ཞིང་། འབྲས་དུས་ཀྱང་བདེ་སྡུག་འདྲེས་མར་མྱོང་བས་
དཀར་ནག་འདྲེས་མ་དང་། གཟུགས་སུ་སྐྱེ་བ་འཕེན་བྱེད་རྣམས་
གཅིག་ཏུ་དཀར་བར་འདོད་ཅིང་། གཟུགས་མེད་མ་བཤད་པ་ནི་
འདིར་གང་ན་སྒོ་གསུམ་གྱི་ལས་དང་། རྣམ་སྨིན་ཡང་བར་སྲིད་
དང་སྐྱེ་སྲིད་གཉིས་ཀ་ཡོད་པའི་ལས་ཀྱི་དབྱེ་བ་འཆད་པའི་སྐབས་
ཡིན་པའི་ཕྱིར། ལུང་དེའི་དཀར་ནག་འདྲེས་མ་ལ་དགེ་བས་ཁྱབ་
ཀྱང༌། ཀུན་བཏུས་ཀྱི་དེ་ལ་མ་ཁྱབ་བོ།། ཁ་ཅིག་ན་རེ། ཀུན་སློང་
ལ་ཕན་སེམས་ཡོད་པའི་སྲོག་གཅོད་ཀྱི་ལས་ལ་བསམ་པ་དཀར་ལ་
སྦྱོར་བ་ནག་པའི་ལས་ཀྱིས་ཁྱབ་པར་ཐལ། དེད་དཔོན་སྙིང་རྗེ་
• 186 ，

རྟེན་འབྲེལ་ལུང་རིགས་བང་མཛོད།
ཅན་གྱིས་མི་ནག་མདུང་ཐུང་ཅན་བསད་པའི་ལས་དེ་སྲོག་གཅོད་ཀྱི་
ལས་ཡིན་ཀྱང་དགེ་བར་གསུངས་པའི་ཕྱིར་ན་མ་ཁྱབ། ཁ་ཅིག་
རྟགས་ མ་ གྲུབ་ སྟེ། དེ་ སྲོག་ གཅོད་ ཀྱི་ ལས་ མ་ ཡིན་ པའི་ ཕྱིར།
གཞན་དུ་ན་སངས་རྒྱས་ལ་ཡང་ཡོད་པར་ཐལ་ལོ་ཞེས་ཟེར་།འོ་ན། །
ས་མཐོན་པོ་ལ་ལུས་ངག་གི་བདུན་མ་གནང་བར་ཐལ། དེའི་ཚེ་དེ་
དག་བྱེད་པ་མི་སྲིད་པའི་ཕྱིར། རྩ་བར་འདོད་མི་ནུས་ཏེ། ཕན་
སེམས་ཙམ་ཡོད་ཀྱང་དེ་བསད་པས་རང་གིས་བསོད་ནམས་འཐོབ་
སྙམ་ན་ལས་འབྲས་ལ་རྨོངས་པའི་མ་རིག་པས་ཀུན་ནས་བསླངས་
པས་མི་དགེ་བར་འགྲོ་བ་དཔེར་ན་དགེ་སློང་མ་སྐྱོང་མས་ཆོམ་རྐུན་
དྲུག་ཅུ་བསད་པས་ཕམ་པ་བྱུང་བ་ལྟ་བུ་ཡིན་པའི་ཕྱིར། ཁ་ཅིག་
མི་དགེ་བའི་ལས་གང་ཞིག རྣམ་སྨིན་འབྱིན་ན་རྣམ་སྨིན་མྱོང་
ངེས་ཀྱི་ལས་ཡིན་པས་ཁྱབ་ཟེར་ན། མི་འཐད་པར་ཐལ། བྱས་ལ་
མ་བསགས་པའི་མི་དགེ་བའི་ལས་ཀྱང་གཉེན་པོས་མ་བཅོམ་ན་རྣམ་
དེ་མ་ངེས་པའི་ལས་ཡིན་པའི་ཕྱིར།།
སྨིན་ཆུད་མི་ཟ་བ་གང་ཞིག 
རྣལ་འབྱོར་སྤྱོད་ པའི་ ས་ ལས། མ་ངེས་ པའི་ ལས་ ནི་ བསམས་
བཞིན་དུ་བྱས་ལ། མ་བསགས་པ་གང་ཡིན་པའོ།། ཞེས་གསུངས་
པའི་ཕྱིར། ཡང་ཁ་ཅིག ངེས་པའི་ལས་ཡིན་ན་རྣམ་སྨིན་མྱོང་
ངེས་ཡིན་ པས་ ཁྱབ་ ཟེར་ ན། མ་ སྐྱེས་ དགྲས་ ཕ་ བསད་ པའི་
མཚམས་མེད་ལས་ཆོས་ཅན། དེར་ཐལ། དེའི་ཕྱིར། རྟགས་
གྲུབ་སྟེ། མཚམས་མེད་ལས་ཡིན་པའི་ཕྱིར། ཁྱབ་སྟེ། མཚམས་
· 187 .

རྟེན་འབྲེལ་ལུང་རིགས་བང་མཛོད།
མེད་དུ་འགྱུར་བ་ལ་ཕམ་གླིང་གསུམ་གྱི་སྐྱེས་པ་བུད་མེད་གང་རུང་
ཡིན་ཞིང་། གསོད་མཁན་ཡང་ཟ་མ་སོགས་མ་ཡིན་པ་ཞིག་གིས་
འདུ་ཤེས་མ་འཁྲུབ་བའི་སྒོ་ནས་བསམས་བཞིན་དུ་བྱས་ཏེ་དངོས་
གཞི་རྫོགས་དགོས་པའི་ཕྱིར་དང་། ངེས་པའི་ལས་ཀྱི་དོན་དེ་ཡིན་
པའི་ཕྱིར། རྣམ་འབྱོར་སྤྱོད་པའི་ས་ལས། ངེས་ པའི་ལས་ནི་
བསམས་བཞིན་ དུ་ བྱས་ པ་ དང་། བསགས་ པ་ གང་ ཡིན་ པའོ།།
ཞེས་ གསུངས་ པའི་ ཕྱིར། རྩ་བར་འདོད་མི་ནུས་ཏེ། རྟོག་གེ་
འབར་བ་ལས། རྒྱུར་གྱུར་བའི་སེམས་པས་མངོན་པར་འདུ་བྱས་
པ་ནི། སེམས་པའི་ཁྱད་པར་གཞན་ཐོབ་པ་ན་ཡོངས་སུ་ཟད་པར་
འགྱུར་ཏེ། ཇི་ལྟར་སོར་མོའི་ཕྲེང་བ་དང། མ་སྐྱེ་དགྲ་། ཞེས་
སོགས་དང༌། བཤེས་སྤྲིངས་ལས གང་ཞིག་སྔོན་ཆད་བག་མེད་
གྱུར་པ་དག། ཕྱིས་ནས་བག་དང་ལྡན་པ་ཉིད་གྱུར་ན ཟླ་བ་
སྤྲིན་བྲལ་ལྟ་བུར་རྣམ་མཛེས་ཏེ།། དགའ་བོ་སོར་འཕྲེང་མཐོང་
ལྡན་བདེ་བྱེད་བཞིན།། ཞེས་གསུངས་པའི་ཕྱིར། དེས་ན་དམྱལ་
བར་དར་ གྱི་ ཕོ་ལོང་བརྡབ་ པ་ཙམ་ སྐྱེས་ ཚུལ་ བསྟན་ པ་ ནི་ ལས་
འབྲས་ལ་ཡིད་ཆེས་སྐྱེད་ པའི་ ཕྱིད་ ཡིན་ལ། དེའི་རྣམ་སྨིན་ གྱི་
དམྱལ་བའི་སྡུག་བསྔལ་མ་མྱོང་ཡང་འབྲས་བུ་ཙམ་མ་ལུས་པར་དག་
པ་མ་ཡིན་པའི་ཞིབ་ཆ་དགོས། འདི་ལ།ཁ་ཅིག མ་སྐྱེས་དགྲ་ལ་
མཚམས་མེད་ མ་ བྱུང་ བར་ ཐལ། ཡབ་ མ་ ཤི་ གོང་ ནས་ གསོད་
སེམས་ལོག་པའི་ཕྱིར། འོད་ལྡན་ལས། མ་སྐྱེས་དགྲས་གསོན་
• 188 •

རྟེན་འབྲེལ་ལུང་རིགས་བང་མཛོད།
པའི་སྒྲ་ཞིག་ཡོད་ན་མགུ་པའི་རྫས་སྦྱིན་པར་དམ་བཅས་པ་དང༌།
གཟུགས་ཅན་སྙིང་པོ་ཤིན་ཏུ་མྱུར་བར་འོངས་པ་རྣམས་ཀྱི་སྒྲ་ཐོས་
པས་ཤི་བར་གྱུར་པའི་ཕྱིར། ཞེས་གསུངས་པའི་ཕྱིར་ན་མ་ཁྱབ་སྟེ།
སྙིང་རྗེ་སྐྱེས་ཀྱང་གསོད་སེམས་མ་ལོག་པའི་ཕྱིར། དེ་ཉིད་ལས།
རབ་ཏུ་སྡང་བའི་གནས་སྐབས་ན་སྦྱོར་བ་བྱས་པ་ནི་སྙིང་བརྩེ་བའི་
གནས་སྐབས་ན་ཡོངས་སུ་རྫོགས་ན་ཆུང་ངུ་ཡིན་པས་མ་སྐྱེས་དགྲ་
ལ་མཚམས་མེད་པ་ཆུང་ངུ་ཉིད་བྱུང་བའི་འགལ་བ་མེད་དོ།། ཞེས་
གསུངས་པའི་ཕྱིར། ཡང་ཁ་ཅིག གང་ཟག་གཅིག་བསད་པས་
མཚམས་མེད་གཉིས་འབྱུང་བ་ཡོད་པར་ཐལ། གཙུག་ཕུད་ཅན་ལ་
དགྲ་བཅོམ་བསད་པའི་དེ་བྱུང་བ་གང་ཞིག ཕ་བསད་པའི་དེ་
ཡང་བྱུང༌བའི་ཕྱིར་ན་མ་ཁྱབ་སྟེ། མཛོད་འགྲེལ་ལས། དགྲ་
བཅོམ་པ་ མ་ ཡིན་ པའི་འདུ་ ཤེས་ ཀྱིས་ དགྲ་ བཅོམ་ པ་ བསད་ ན་
མཚམས་མེད་ པར་འགྱུར་ཏེ། ཞེས་དང༌། གང་ གིས་ ཕ་དགྲ་
བཅོམ་པ་བསད་ན་ཡང་མཚམས་མེད་པ་ནི་གཅིག་ཁོ་ནར་འགྱུར་ཏེ།
རྟེན་གཅིག་པའི་ཕྱིར། ཞེས་གསུངས་ཤིང་། ལུང་ལས་གཉིས་སུ་
གསུངས་པ་ཡང་སྒོ་གཉིས་ནས་སྨྱོས་པ་ཙམ་ཡིན་པར་བཤད་དོ།།
འདུལ་བའི་རྗེས་འབྲང་གི་མངོན་པ་བ་རྣམས་གཙུག་ཕུད་ཅན་ལ་
དགྲ་བཅོམ་བསད་པའི་མཚམས་མེད་མ་བྱུང་པར་འདོད་དེ། འོད་
ལྡན་ལས། ལུས་གཅིག་ལ་དགྲ་བཅོམ་པའི་ཆོས་མེད་པར་ནོར་
བས་བསད་ན་མཚམས་མེད་པར་འགྱུར་ན་མི་རུང་གི འོན་ཀྱང་
• 189 ，

རྟེན་འབྲེལ་ལུང་རིགས་བང་མཛོད།
ཕམ་པ་ནི་སུས་ཀྱང་བཟློག་པར་དཀའོ།། ཞེས་གསུངས་པའི་ཕྱིར།
མཚམས་མེད་ ལྷག་མ་རྣམས་འབྱུང་མི་འབྱུང་གི་ཁྱད་ པར་ཡང་།
མཛོད་ལས། མཚན་ནི་གཞན་དུ་གྱུར་ཀྱང་འགྱུར།། གང་གི་ཟླ་
མཚན་ལས་ བྱུང༌ མ།། སངས་ རྒྱས་ བརྡེག་ པར་ སེམས་ ལ་ མིན།།
བསྣུན་འོག་ དགྲ་ བཅོམ་ བ་ ལ་ མིན།། ཞེས་ གསུངས་ ཏེ་ གོ་སླའོ།།
ཡང་ཁ་ཅིག དགེ་འདུན་འཁོར་ལོའི་དབྱེན་ལ་མནར་མེད་དུ་སྐྱེ་
བ་འཕེན་བྱེད་ཀྱིས་ཁྱབ་པར་ཐལ། དབྱེན་ གྱི་མཚམས་མེད་ལ་
དེས་ཁྱབ་པའི་ཕྱིར་ན་མ་ཁྱབ། འདོད་མི་ནུས་ཏེ། མ་བསྒྲིབ་ལུང་
མ་བསྟན་ཡིན་པའི་ཕྱིར། དེ་ལ་ཁ་ཅིག དབྱེན་གྱི་མཚམས་མེད་
ལ་ཡང་འཕེན་བྱེད་ལས་ཀྱིས་མ་ཁྱབ་པར་ཐལ།ཚེ་གཅིག་ལ་མཚམས་
མེད་དུ་མ་བསགས་ན་གཅིག་མ་གཏོགས་རྫོགས་བྱེད་ཡིན་པའི་ཕྱིར།
མཛོད་ ལས། ལྷག་ པའི་ གནོད་ པ་ ལྷག་ པར་ འགྱུར།། ཞེས་
གསུངས་པའི་ཕྱིར་ཟེར་ན། དེ་བྱེ་སྨྲའི་ལུགས་ ཡིན་ ཞིང་།དེའི་
དབང་དུ་བྱས་ཀྱང་མི་གནོད་དེ། དབྱེན་གྱི་མཚམས་མེད་ལྕི་ཤེས་
ཡིན་པའི་ཕྱིར། གོང་མ་ལྟར་ན་ཤིན་ཏུ་མི་འཐད་པར་ཐལ། མྱོང་
འགྱུར་གསུམ་ཚེ་དེ་དང་དེ་ལ་མགོ་བརྩམས་པས་མཆོག་གི་རྣམ་སྨིན་
རྫོགས་མི་དགོས་པས་མཚམས་མེད་གཞན་རྣམས་ཀྱང་འཕེན་བྱེད་
དུ་བཞག་ཆོག་པའི་ཕྱིར། དེ་ལྟ་མ་ཡིན་ན།གང་དག་འགོག་བྱམས་
ཉོན་མོངས་མེད།། མཐོང་དང་དགྲ་བཅོམ་འབྲས་ལངས་པ།།དེ་ལ་
ཕན་གནོད་བྱས་པ་ཡིན།།འབྲས་བུ་འཕྲལ་དུ་མྱོང་བར་འགྱུར།།ཞེས་
• 190 •

རྟེན་འབྲེལ་ལུང་རིགས་བང་མཛོད། །
སོགས་ཀྱིས་བཤད་པའི་ལས་སྟོབས་ཅན་དུ་མ་ལ་སྐུར་བ་བཏབ་པར་
འགྱུར་ཏེ།མིའི་སྡུག་བསྔལ་ ཐམས་ཅད་བསྡོམས་ཀྱང་དམྱལ་བའི་
སྡུག་བསྔལ་གྱི་ཆར་མི་འགྲོ་པའི་ཕྱིར། མཛོད་འགྲེལ་ལས་སོ།།བྱེ་སྨྲ་
ལྟར་ན་ཚེ་དེ་དང་དེར་རྫོགས་དགོས་པས་ལས་གཅིག་གིས་ལུས་དུ་
མ་འཕེན་པ་མེད་དེ།སྐྱེས་ནས་མྱོང་འགྱུར་སོགས་འཆོལ་བར་འགྱུར་
བའི་ ཕྱིར། མཛོད་ལས། གཅིག་ གིས་ སྐྱེ་ བ་ གཅིག་ འཕེན་ བྱེད།།
ཡོངས་རྫོགས་བྱེད་པ་དུ་མ་ཡིན།། ཞེས་གསུངས་པས་སོ།། དེས་ན་
མཐོང་ཆོས་མྱོང་འགྱུར་ལ་འཕེན་བྱེད་ལས་མེད་དེ། མཛོད་ལས།
གསུམ་གྱིས་རིས་ནི་འཕེན་པར་བྱེད་ཅེས་མྱོང་འགྱུར་ཕྱི་མ་གཉིས།
མ་ངེས་པའི་ལས་དང་གསུམ་དམིགས་ཀྱིས་བསལ་བའི་ཕྱིར། སྐྱེས་
ནས་མྱོང་འགྱུར་འཇོག་ཚུལ་ ཡང་བསགས་ པའི་ ཚེ་ལ་ལྟོས་ནས་2
འཇོག་པ་མི་འཐད་དེ། འབྲས་བུ་རིམ་གྱིས་པའི་ཕྱིར་མི་འོང་སྐྱེས་
འདའ་བ་དེས་ཕྱིར་མི་འོང་མ་ཐོབ་གོང་དུ་དངོས་གཞི་མ་ཐོབ་པའི་
ཕྱིར་གསུངས།དོན་གསང་ལས། བར་ཆད་མེད་ལམ་ཁོ་ནའི་གོང་
དུ་ཡང་སྐྱེ་བ།ཞེས་གསངས་པ་མཆིམས་ཊཀི་ཏུ་རང་ལུགས་མཛད་
ཅིང་།ནོར་བཟང་བ་སོགས་ཀྱང་དེ་ལ་འཕེན་བྱེད་བཞག་ནས་རྫོགས་
བྱེད་དངོས་གཞི་ལ་ལྟོས་པར་བཤད་པ་ལྟར་ན་མ་ངེས་ཀྱང་།ཀུན་
མཁྱེན་བླ་མའི་གསུང་དང་བསྟུན་ན་དེ་ལ་འཕེན་བྱེད་མེད་དམ་སྙམ་
སྟེ་དཔྱད། རང་ལུགས་ལ། རང་དང་མཚུངས་ལྡན་གྱི་སེམསས་
ཡུལ་ལ་གཡོ་ཞིང་བསྐུལ་བར་བྱེད་པའི་སེམས་པའི་རབ་ཏུ་ཕྱེ་བ་དེ།
• 191 .

རྟེན་འབྲེལ་ལུང་རིགས་བང་མཛོད། །
ལས་ཀྱི་མཚན་ཉིད། ལས་ལ་བག་ཆགས་ཡོད་དེ། བཅུ་བ་སྲིད་པ་
བག་ཆགས་ཡིན་པའི་ཕྱིར། རྟེན་འབྲེལ་མདོ་འགྲེལ་ལས། བག་
ཆགས་ཀྱི་གནས་སྐབས་ལ་སྲིད་པའི་མིང་ཐོབ་པ་ཡིན་ནོ།། ཞེས་
གསུངས་ཤིང་། འདི་ཙམ་དབུ་སེམས་ཀུན་མཐུན་པར་དབུ་མའི་
མཐའ་དཔྱོད་དུ་གསུངས་པའི་ཕྱིར་དང་། སོ་ཐར་གྱི་སྡོམ་པ་ལ་
སྤང་བའི་ སེམས་ པ་ ས་ བོན་ དང་ བཅས་ པ་ བཞག་ པའི་ ཕྱིར་ རོ།།
རང་གི་རྒྱུའི་ཀུན་སློང་ཐོག་མའི་མ་རིག་པས་ཀུན་ནས་བསླངས་ཤིང་
སྲིད་ པར་ འཕེན་ བྱེད་ ཀྱི་ སེམས་ པའི་ རིགས་ སུ་ གནས་ པ་ དེ།
གཉིས་པ་འདུ་བྱེད་ཀྱི་ལས་ཀྱི་མཚན་ཉིད། དེ་ལ་དབྱེ་ན། སྒོ་
གསུམ་གྱི་གསུམ་དང༌། ངོ་བོའི་སྒོ་ནས་དཀར་བའི་ལས་སོགས་
གསུམ། རྣམ་སྨིན་གྱི་སྒོ་ནས་འདོད་པའི་བདེ་འགྲོ་དང༌། ངན་
འགྲོ་དང་། ཁམས་གོང་མར་འཕེན་བྱེད་ཀྱི་བསོན་ནམས་དང་།
བསོན་ནམས་མ་ཡིན་པ་དང༌། མི་གཡོ་བའི་ལས་གསུམ་བཤད་པ་
དང་། བསོན་ནམས་མ་ཡིན་པ་ལ་འབྲས་གནས་དང་པོ་གཉིས་
ཀྱིས་གསར་དུ་བསགས་པའི་མི་དགེ་བ་ལྟ་བུ་ཡོད་པས་འཕེན་བྱེད་
ལས་སུམ་ངེས་ཤིང་། སྤྱིར་མི་གཡོ་བའི་ལས་ཀྱང་བསོད་ནམས་ཀྱི་
ལས་ཡིན་ པའི་ཞིབ་ཆ་དགོས། མི་གཡོ་བའི་དོན་ཡང་། རྟེན་
འབྲེལ་མདོ་འགྲེལ་ལས། བསམ་གཏན་དང་གཟུགས་མེད་དག་ལ་
འདིས་གཡོ་བར་མི་ནུས་པས་མི་གཡོ་བ་ཡིན་ཏེ། ས་འོག་མའི་ཉོན་
མོངས་དེ་དག་གིས་མི་ བསྒུལ་ བའི་ཕྱིར་རོ།། ཞེས་ པ་ ལྟར་རམ།
， 192 •

རྟེན་འབྲེལ་ལུང་རིགས་བང་མཛོད།
རྣམ་སྨིན་ཁམས་དང་འགྲོ་བ་གཞན་དུ་མི་གཡོ་བ་ལ་ཡང་བཤད་དོ།།
སྐྱེ་བ་འགྲུབ་ཚུལ་གྱི་སྒོ་ནས་ལས་གཅིག་གིས་ལུས་དུ་མ་འཕེན་པ་མ་
འགགས་པ་ རྩ་ འཐུན་ དུ་ གྱུར་ པའི་ཚེ། རང་ སངས་ རྒྱས་ སྟེང་
གནས་བསམ་ ཤེས་ལ་ བསོད་སྙོམས་ གཅིག་ ཕུལ་ བས་ ལྷར་ ལན་
བདུན་དང་། འཁོར་བསྒྱུར་དུ་ལན་བདུན་སྐྱེས་ནས་མཐར་ཤཱཀྱའི་
རིགས་སུ་སྐྱེས་པ་ལྟ་བུ་དང་། ལས་དུ་མས་ལུས་གཅིག་འཕེན་པ།
མི་ཕལ་བར་སྐྱེ་བ་འཕེན་བྱེད་དུ་མ་ལ་སྲེད་ལེན་ཚར་གཅིག་གིས་
གསོས་བཏབ་ནས་འཁོར་བསྒྱུར་དུ་སྐྱེས་པ་ལྟ་བུ་ཡིན་ལ། གཅིག་
གིས་གཅིག་འཕེན་པ་དང༌། དུ་མས་དུ་མ་འཕེན་པ་གཉིས་ནི་གོ་
བར་ཟད་དོ།། རྣམ་སྨིན་འགྲུབ་དུས་ཀྱི་སྒོ་ནས་མཐོང་ཆོས་མྱོང་
འགྱུར་སོགས་གསུམ་ཡོད་ཅིང་། སྐྱེས་ནས་མྱོང་འགྱུར་ ལ་ ཡང་
མཚམས་མེད་ལྔ་དང་། རིམ་བཞིན་དེའི་ཆར་གཏོགས་ ཉེ་བའི་
མཚམས་ མེད་ ལྔ་ ཡོད། བསགས་ ཚུལ་ གྱི་ སྒོ་ ནས་ བྱས་ ལ་ མ་
བསགས་པ་སོགས་བཞི། དང་པོ་ལ་ཡང་། སའི་དངོས་གཞིར།
རྨི་ལམ་དང་། མ་ཤེས་པ་དང་། བསམས་བཞིན་མ་ཡིན་པ་དང་།
དྲག་པོ་ མིན་ ལ་ རྒྱུན་ ཆགས་ མ་ ཡིན་ པ་ དང་། ནོར་ བ་ དང་།
བརྗེད་པ་དང་། མི་འདོད་བཞིན་དུ་བྱས་པ་དང་། རང་བཞིན་
གྱིས་ལུང་དུ་བསྟན་པ་དང་། འགྱོད་པས་བསལ་བ་དང་། གཉེན་
པོས་བསལ་བ་སྟེ་བཅུ་གསུངས་ལ། བསྡུ་བར། མི་མཁས་པས་
བྱས་པ་དང་། རྨི་ལམ་དུ་བྱས་པ་དང་། ཆེད་དུ་མ་བྱས་པ་དང་།
• 193

རྟེན་འབྲེལ་ལུང་རིགས་བང་མཛོད།
མི་འདོད་བཞིན་དུ་བྱས་པ་དང༌། ལན་ གཅིག་ཁོ་ན་བྱས་ ཤིང་
སྟོབས་བཞིས་སྲབ་མོར་བྱས་ པ་དང་། འཇིག་ རྟེན་ པའི་ཆགས་
བྲལ་གྱིས་ས་བོན་ཉམས་སྨད་བ་དང༌། འདས་ལམ་གྱིས་ཡང་དག་
པར་བཅོམ་པ་སྟེ་བརྒྱད་གསུངས་སོ།། བསགས་ལམ་བྱས་པ་ནི།
གསོད་སེམས་ ཡུན་ རིང༌ བརྩམས་ ཀྱང་ སྲོག་ མ་ བཅད་ པ་ དང་།
བྱས་བསགས་ཚང་བ་ནི། སྦྱོར་དངོས་མཇུག་གསུམ་ཚང་བའི་སྲོག་
གཅོད་ཀྱི་ལས་ལྟ་བུ། མ་བྱས་མ་བསགས་པ་ནི། གསོད་སེམས་
སྐད་ཅིག་བྱས་ཀྱང་འགྱོད་བས་བཅོམ་པ་ལྟ་བུའོ།། ཡིད་ལས་ལ་མུ་
གཉིས་པ་མེད་ཅིང་། དང་པོ་ལས་ཀྱང་ཆེད་དུ་མ་བྱས་པ་དང༌།
མི་འདོད་བཞིན་དུ་བྱས་པ་གཉིས་མེད་པར་ལམ་རིམ་ལས་གསུངས་
སོ།། ལས་ སོ་ སོའི་སྦྱོར་བས་རྣམ་སྨིན་དང༌། དངོས་གཞིས་ རྒྱུ་
མཐུན། མཇུག་ གིས་ བདག་ འབྲས་ འབྱིན་ པར་ མཛོད་ ལས་
གསུངས་ཤིང་། རྒྱུ་མཐུན་ལ་ཡང་བྱེད་པ་རྒྱུ་མཐུན་དང་། མྱོང་བ་
རྒྱུ་མཐུན་གཉིས་གསུངས་སོ།། རྩོད་སྤོང་ལ་ཁོ་ན། གསོད་སེམས་
ཡུན་རིང༌ བརྩམས་ ཀྱང་ སྲོག་ མ་ བཅད་ པའི་ ལས་ དེ་ ཆོས་ ཅན།
བསགས་ལ་མ་བྱས་པའི་ལས་མ་ཡིན་པར་ཐལ། ཡིད་ལས་ཡིན་
པའི་ཕྱིར་ན་མ་ཁྱབ་སྟེ། ཡིད་ལས་བསགས་ལ་མ་བྱས་པ་མེད་པའི་
དོན་ཡིན་པའི་ཕྱིར་དང་། འདི་གནོད་སེམས་བྱས་བསགས་ཚང་
བའི་ལས་ཡིན་ཀྱང་སྲོག་གཅོད་བསགས་ལ་མ་བྱས་པའི་ལས་ཡིན་
པའི་ཕྱིར། འདིས་མཚོན་ནས་རྨི་ལམ་ན་བྱས་པ་མངོན་ཞེན་གྱིས་
• 194 •

རྟེན་འབྲེལ་ལུང་རིགས་བང་མཛོད།
གསོས་མ་བཏབ་པའི་བྱས་ལ་མ་བསགས་པ་དང༌། གསོས་བཏབ་
པའི་བྱས་བསགས་ཚང་བ་རྣམས་ཀྱང་ཡིད་ལས་སུ་འགྲོ་བ་ཤེས་པར་
གྱིས། དེ་ལ་ཁོ་ན་རེ། རྨི་ལམ་གྱི་ལས་ལ་བྱས་བསགས་ཚང་བ་
མེད་པར་ཐལ། བསྡུ་བས་དེ་བྱས་ལ་མ་བསགས་པར་གསུངས་
པའི་ཕྱིར་ན་མ་ཁྱབ་སྟེ། ལས་མེད་ལ་སོགས་ཀླན་ཀ་ཡི།། ཞེས་
སོགས་ དབུ་ སེམས་ རྩོད་ ཚུལ་ ཡོད་ པའི་ ཕྱིར། ། ཡང་ ཁ་ ཅིག
མཚམས་མེད་སོགས་བཤགས་སྡོམ་གྱིས་དག་པ་མེད་པར་ཐལ། དེ་
མེད་པར་བྱེ་སྨྲས་འདོད་ པའི་ཕྱིར་ན་མ་ཁྱབ། རྟགས་ གྲུབ་ སྟེ།
གྲུབ་མཐའ་གོང་མའི་འདག་ པར་བཤད་ པ་ ལས་ འབྲས་ ལ་ སྐུར་
འདེབས་སུ་འགྱུར་ཞེས་ སྐྱོན་ བརྗོད་ པར་ རྟོག་གེ་འབར་ པ་ ལས་
གསུངས་པའི་ཕྱིར། ཡང་ཁ་ཅིག དགྲ་བཅོམ་པའི་རྒྱུད་ལ་ངོ་ཚ་
མེད་པ་དང་། ཁྲེལ་མེད་པ་གཉིས་ཡོད་པར་ཐལ། དེ་ལ་མི་དགེ་
བའི་ལས་ཡོད་པ་གང་ཞིག མཛོད་ལས། མི་དགེ་ལ་ནི་ཁྲེལ་མེད་
དང༌། ངོ་ཚ་མེད་པའོ།། ཞེས་དེ་གཉིས་མི་དགེ་བའི་ས་མང་དུ་
བཤད་ལྟར་ཀུན་བཏུས་ལས་ཀྱང་བཤད་པའི་ཕྱིར་ན་མ་ཁྱབ་སྟེ།
མི་དགེ་བ་ཡོད་ཀྱང་མི་དགེ་བའི་སེམས་ཡོད་མི་དགོས་པའི་ཕྱིར།
གལ་ཏེ་ལས་སེམས་པ་ཡིན་བཞིན་པར་འགྲོ་ན་གྲུབ་མཐའ་སོ་སོས་
ལས་འགགས་ཀྱང་འབྲས་བུ་འབྱིན་ནུས་པའི་སྐྱོན་སྤོང་སྣ་ཚོགས་
མཛད་པ་འབྲེལ་མེད་པར་འགྱུར་རོ།། ཡང་ཁ་ཅིག གོང་འཕོ་
དང་རྒྱུད་གཅིག་པའི་རྒྱུན་ཞུགས་ཆོས་ཅན། དངོས་གཞི་རྒྱུད་ལྡན་
• 195 •

རྟེན་འབྲེལ་ལུང་རིགས་བང་མཛོད།
ཡིན་པར་ཐལ། གོང་མར་སྐྱེ་བ་འཕེན་བྱེད་ཀྱི་ལས་རྒྱུད་ལྡན་ཡིན་
པའི་ཕྱིར་ན་མ་ཁྱབ། རྟགས་གྲུབ་ སྟེ། སྤེལ་ སྒོམ་ ཀྱི་ནང་ཚན་
གནས་གཙང་གི་སྐྱེ་བ་འཕེན་བྱེད་ཀྱི་ལས་སུ་འགྱུར་རྒྱུའི་འབྲས་བུ་
ཆེ་བར་འཕེན་བྱེད་ལས་རྒྱུད་ལྡན་ཡིན་པའི་ཕྱིར། དོན་གསང་
ལས། མི་གཡོ་བའི་ལས་བསམ་གཏན་སྤེལ་མ་དང་མཚུངས་པར་
ལྡན་པ། ཞེས་ སོགས་ གསུངས་པའི་ཕྱིར། འགལ་ཞིག་གནས་
གཙང་དུ་སྐྱེ་བའི་རྒྱུ་ཙམ་དུ་འགྱུར་བ་ཡིན་གྱི་གནས་གཙང་སྐྱེ་བ་
འཕེན་བྱེད་ཀྱི་ལས་མི་བཞག་གོ་གསུངས་པ་ནི། ཀུན་མཁྱེན་བླ་
མའི་གསུང་དུ་མ་དང་འགལ་ཞིང་། རིགས་པས་ཀྱང་མི་འགྲུབ་སྟེ།
གཟུགས་ཀྱི་སྐྱེ་སྲིད་ བཅུ་ བདུན་ ཡོད་ པའི་ ཕྱིར། ཡང་ ཁ་ ཅིག
ལས་ གཅིག་ གིས་ འཁོར་བསྒྱུར་ སྟོང་འཕངས་ པའི་ དང་ པོ་ དང༌།
ཐ་མ་འཕེན་བྱེད་དོན་གཅིག་པར་ཐལ། དེའི་ཡིན་པ་ཡོད་པའི་
ཕྱིར་ན་མ་ཁྱབ་སྟེ། སྔ་མ་གང་དང་གང་འཕངས་པ་དེ་འཕེན་བྱེད་
མ་ཡིན་པར་འགྱུར་བའི་ཕྱིར་ཏེ། འདུ་བྱེད་དང་བཅུ་བ་སྲིད་པ་ལ་
མུ་བཞི་བརྩི་ཚུལ་ཡོད་པའི་ཕྱིར། ཡང་ཁ་ཅིག ཚིག་རྩུབ་ཀྱི་རྣམ་
སྨིན་ལ་བུད་མེད་ཀྱི་སྐྱེ་བ་ཡོད་པར་ཐལ། སྡེ་སྣོད་གསུམ་བཞི་ག་
ཚིག་རྩུབ་ཀྱི་དབང་གིས་སྐྱེ་བ་ལྔ་བརྒྱར་བུད་ མེད་ དུ་ གྱུར་ བར་
གསུངས་པའི་ཕྱིར་ན་མ་ཁྱབ་སྟེ། སྐྱེས་པར་འཕེན་བྱེད་དེ་དེར་
འགྱུར་བའི་དོན་ཡིན་པའི་ཕྱིར། འདིས་ཚེ་ཐུང་ངུར་གྱུར་བ་དང་
ཚེ་ཐུང་དུ་མི་ གཅིག་ པ་ སོགས་འཕེན་རྫོགས་ཀྱི་ཞིབ་ཆ་ཤེས་ སོ།།
• 196 ，

རྟེན་འབྲེལ་ལུང་རིགས་བང་མཛོད།
ཡང་ཁ་ཅིག མཚམས་མེད་ལས་ཀྱི་སྦྱོར་དངོས་གཉིས་ཀའི་ཡིན་པ་
ཡོད་པར་ཐལ། ཕ་བསད་པའི་མཚམས་མེས་ལས་ཀྱི་སྦྱོར་བ་ལ་
དགྲ་བཅོམ་བསད་པའི་མཚམས་ མེད་ ཡོད་ པའི་ ཕྱིར་ ན་ མ་ ཁྱབ།
ཡང་ཁ་ཅིག གཞན་གྱིས་བྱས་པའི་ལས་ཀྱི་འབྲས་བུ་ལ་ལོངས་
སྤྱོད་པ་མེད་པར་ཐལ། ལས་མ་བྱས་པ་དང་མི་འཕྲད་པའི་ཕྱིར་ན་
མ་ཁྱབ། འདོད་མི་ནུས་ཏེ། རྣམ་འབྱོར་སྤྱོད་པའི་ས་དབུ་མའི་
མཐའ་དཔྱོད་དུ་ དངས་ པ་ལས་དེ་འང་ཡོད་པར་གསུངས་ ཤིང་།
ལམ་རིམ་ལས་ཀྱང་། སྟོན་པས་ཚོགས་གྲངས་མེད་པ་བསགས་
པའི་འབྲས་བུ་ལ་ལོངས་སྤྱོད་པ་རྣམས་ཀྱིས་དེའི་རྒྱུ་ ཐམས་ ཅད་
བསགས་ མི་ དགོས་ ཀྱང༌ ཆ་ གཅིག་ བསགས་ དགོས་ པ་ ཡིན་ ནོ།།
ཞེས་གསུངས་ པའི་ཕྱིར། གསུམ་པ་རྣམ་ཤེས་ཀྱི་རྟེན་འབྲེལ་ལ་
དགག་བཞག་སྤང་གསུམ། དང་པོ་ནི། ཁ་ཅིག་ན་རེ། གསུམ་པ་
རྣམ་ཤེས་ཀྱི་རྟེན་འབྲེལ་ལ་རྣམ་ཤེས་ཚོགས་དྲུག་ཡོད་ པར་ ཐལ།
མདོ་སྡེ་འདི་ལས། རྣམ་པར་ཤེས་པ་གང་ཞེ་ན། རྣམ་པར་ཤེས་
པའི་ཚོགས་ དྲུག་ གོ། ཞེས་ གསུངས་ པའི་ ཕྱིར་ ན་ མ་ ཁྱབ་ སྟེ།
སེམས་ཙམ་པ་ལྟར་ན་ཀུན་གཞི་རྣམ་ཤེས་དྲུག་གི་གནས་ཡིན་པས་
དེ་ལ་དགོངས་ཤིང༌། དབུ་མ་པ་ལྟར་ན་གསུམ་པ་རྣམ་ཤེས་སྨོས་
པའི་ཟླ་ལ་རྣམ་ཤེས་སྤྱིའི་དབྱེ་བ་བཤད་པ་ཡིན་པའི་ཕྱིར། མཛོད་
ཀྱི་རྗེས་འབྲང་ཁ་ཅིག འདི་སྒྲ་ཇི་བཞིན་དུ་འདོད་དེ། གང་སྤེལ་
ལས། སྲིད་པ་བར་མ་ཡང་རྣམ་པར་ཤེས་པ་དྲུག་དང་ལྡན་པའི་
་ 197 .

རྟེན་འབྲེལ་ལུང་རིགས་བང་མཛོད།
ཕྱིར། དེ་ལྟར་བཤད་ན་རྣམ་པར་ཤེས་པ་གང་ཞེ་ན། རྣམ་པར་
ཤེས་པའི་ཚོགས་དྲུག་གོ། ཞེས་བཤད་པ་དེ་འཐད་པ་ཡིན་ནོ།།
ཞེས་གསུངས་པའི་ཕྱིར། འོན་ཀྱང་བར་དོར་འབྲས་དུས་ཀྱི་རྣམ་
ཤེས་བཞག་པ་མི་འཐད་པར་ཐལ། རྟེན་འབྲེལ་མདོ་འགྲེལ་ལས།
ཅིའི་ཕྱིར་རྣམ་པར་ཤེས་པའི་རྐྱེན་གྱིས་སྲིད་པ་བར་མའི་མིང་དང་
གཟུགས་རྣམ་པར་མ་བཞག་ཅེ་ན། འདུ་བྱེད་ནི་སྐྱེས་པའི་དབང་
དུ་བྱས་ཏེ། ཞེས་གསུངས་པའི་ཕྱིར། ཡང་ཁ་ཅིག བྱེ་སྨྲས་རྒྱུ་
དུས་ཀྱི་རྣམ་ཤེས་ཁས་མི་ལེན་ཀྱང་། ལས་ ཀྱི་བག་ཆགས་བསྒོ་
གཞིའི་རྣམ་ཤེས་ཁས་ལེན་ཟེར་ན། འོ་ན། མདོ་སྡེ་པས་ཆོས་ཉིད་
ཀྱི་བསམ་གཏན་ཐོབ་ཅེས་པའི་དོན་ཐོས་བསམ་སོགས་ལ་མ་ལྟོས་
པར་སྔོན་གོམས་པའི་བག་ཆགས་སྨིན་པར་བཤད་པའི་ཕྱོགས་སློབ་
དཔོན་གྱིས་བཟུང་བ་ལ་བྱེ་སྨྲས་སྐྱོན་མ་བརྗོད་བར་ཐལ། དེས་
བག་ཆགས་ཁས་ལེན་པའི་ཕྱིར། འདོད་མི་ནུས་ཏེ། རྒྱལ་སྲས་མ་
ལས། སློབ་དཔོན་གྱིས་ས་བོན་ནུས་པའི་ཁྱབ་པར་གྱི་མཚན་ཉིད་
ཡིན་པར་བཤད་པ་དེས་སུན་འབྱིན་པར་བྱེད། ཅེས་གསུངས་པའི་
ཕྱིར། ཁ་ཅིག བག་ཆགས་མི་འདོད་ཀྱང་ས་བོན་འདོད་ཟེར་བ་
ཡང་དཔྱད་དགོས་ཏེ། དགྲ་བཅོམ་པའི་རྒྱུད་ལ་ཉོན་མོངས་སྐྱེ་བ་
ས་བོན་ལ་མི་ལྟོས་པར་འདོད་པའི་ཕྱིར་དང་། རྒྱལ་སྲས་མ་ལས།
ནུས་པ་དང་། ས་བོན་དང་། བག་ཆགས་ཞེས་བྱ་བ་འདི་ནི་དོན་
གཅིག་གོ། ཞེས་གསུངས་ པའི་ཕྱིར། འདི་ཤེས་སྒྲིབ་ཁས་ལེན་
198་

རྟེན་འབྲེལ་ལུང་རིགས་བང་མཛོད།
པའི་ལུགས་ལ་མི་རུང་ངོ།། གཞན་ཡང་། རྩ་ཤེ་ལས།གལ་ཏེ་སྨིན་
པའི་དུས་བར་དུ། གནས་ན་ལས་དེ་རྟག་པར་འགྱུར།། གལ་ཏེ་
འགག་ན་འགག་གྱུར་པས།། འབྲས་བུ་ཇི་ལྟར་སྐྱེད་པར་འགྱུར།།
ཞེས་པ་ལྟར། གཞན་སྡེས་བརྩད་བའི་ལན་དུ་བྱེ་སྨྲ་ཁ་ཅིག་ཐོབ་པ་
དང་། ཁ་ཅིག་ཆུད་མི་ཟ་བ་ཁས་བླངས་ནས་སྐྱོན་སྤོང་བྱེད།། ཁ་
ཆེ་བ་དང་མདོ་སྡེ་པས་རྣམ་ཤེས་ཀྱི་རྒྱུན་དང༌། སེམས་ཙམ་པས་
ཀུན་གཞི། རང་རྒྱུད་པས་ཡིད་ཀྱི་རྣམ་ཤེས། ཐལ་འགྱུར་པས་
ཞིག་པ་ཁས་བླངས་ནས་སྐྱོན་སྤོང་བྱས་པ་མ་ཡིན་པར་ཐལ། བྱེ་
སྨྲས་དེ་ལྟར་འདོད་དགོས་པ་བག་ཆགས་ཁས་མ་བླངས་པའི་དབང་
གིས་མ་ཡིན་པའི་ཕྱིར། ཡང་ཁ་ཅིག རྒྱུ་དུས་ཀྱི་རྣམ་ཤེས་བཅུ་བ་
སྲིད་པའི་བར་དང༌། འབྲས་དུས་ཀྱི་རྣམ་ཤེས་ཉིད་མཚམས་སྦྱར་
མ་ཐག་ཁོ་ནར་འཇོག་ཟེར་ན། རྒྱུ་དུས་ཀྱི་རྣམ་ཤེས་དེ་ཚར་གཅིག་
པའི་མིང་གཟུགས་ཀྱི་བར་དུ་མི་འགྲོ་བར་ཐལ། གནས་ སྐབས་
པའི་བཤད་པ་གྲུབ་མཐའ་ཐམས་ཅད་ལ་སྦྱོར་རིགས་པ་དེའི་ཕྱིར།
འདོད་ན། རྣམ་པར་ཤེས་པའི་རྐྱེན་གྱིས་མིང་དང་གཟུགས་ཞེས་
པའི་རྣམ་ཤེས་ལ་འབྲས་དུས་ཀྱི་རྣམ་ཤེས་གཅིག་ཀྱང་ཡོད་པར་ཐལ་
ལོ།། འདོད་ན། འདུ་བྱེད་ཀྱི་རྐྱེན་གྱིས་རྣམ་ཤེས་ཞེས་པའི་རྣམ་
ཤེས་ལ་ཡང་དེ་ཡོད་པར་ཐལ། དེ་དང་ཕྱི་མ་དོན་གཅིག་པའི་ཕྱིར།
འདོད་མི་ནུས་ཏེ། རྟེན་འབྲེལ་མདོ་འགྲེལ་ལས། འདུ་བྱེད་ཀྱིས་
ཡོངས་སུ་བསྒོམ་པའི་རྣམ་པར་ཤེས་པ་དེ་ཉིད་འདུ་བྱེད་ཀྱི་རྐྱེན་
· 199 •

རྟེན་འབྲེལ་ལུང་རིགས་བང་མཛོད།
གྱིས་ཡིན་གྱི། ཉིད་མཚམས་སྦྱོར་བའི་རྣམ་པར་ཤེས་པ་ནི་མ་ཡིན་
ནོ།། ཞེས་གསུངས་པའི་ཕྱིར། གཞན་ཡང་། དེ་མི་འཐད་པར་
ཐལ། འབྲས་དུས་ཀྱི་རྣམ་ཤེས་དང་། བཞི་བ་མིང་གཟུགས་དུས་
མཉམ་དུ་གྲུབ་པ་གང་ཞིག ཡ་མཐའ་ཡང་འཆི་སྲིད་བར་དུ་ཡོད་
པའི་ཕྱིར། རྟེན་འབྲེལ་མདོ་འགྲེལ་ལས། ཉིད་མཚམས་སྦྱོར་བའི་
རྣམ་པར་ཤེས་པ་དང་བཞི་བ་མིང་གཟུགས་དུས་མཉམ་དུ་གྲུབ་
ཅིང་། ཞེས་དང༌། ཡང་དེ་ཉིད་ལས། རྣམ་པར་ཤེས་པ་གང་
ཡིན་པ་དང་། དེ་ལས་གཞན་པའི་མིང་གཟུགས་རྣམས་རྒྱུན་གྱིས་
འཇུག་སྟེ། ནམ་མ་ཤིའི་བར་དུ་གཅིག་ལ་གཅིག་བརྟེན་པའི་རྒྱུན་
རྗེས་སུ་འཇུག་པ་ཉིད་ཀྱི། ཞེས་གསུངས་པའི་ཕྱིར། འགལ་ཞིག་
ལུང་སྔ་མ་ལ་བརྟེན་ནས་རྟེན་འབྲེལ་མདོ་འགྲེལ་ལྟར་ན། ཡན་
ལག་གསུམ་པ་ལ་འབྲས་དུས་ཀྱི་རྣམ་ཤེས་མེད་གསུངས་པ་མི་འཐད་
དེ། ཀླུ་སྒྲུབ་ཀྱི་ས་ལུ་ལྗང་བའི་འགྲེལ་པ་ལས། སྲིད་པ་བར་མའི་
ཕུང་བོ་ལ་བརྟེན་ནས་དང་པོར་མིང་གཟུགས་མངོན་པར་འགྲུབ་པ་
ཞེས་དང་། ཀ་ཤིའི་འགྲེལ་པར་ཡང་རྣམ་པར་ཤེས་བ་དང་དུས་
མཉམ་དུ་མིང་དང་གཟུགས་ཀྱི་མྱུ་གུ་མངོན་པར་འགྲུབ་སྟེ། ཞེས་
གསུངས་པའི་ཕྱིར། དེ་དག་ལྟར་ན་ཡང་མེད་ཅེས་བཤད་དགོས་
པ་ལ། 
རང་ཉིད་ཀྱིས་ཁས་ལེན་བཞིན་དུ་ཚད་ལྡན་གྱི་གཞུང་
ཐམས་ཅད་ལས་བཀག་པར་སྨྲ་བ་ནི་ལྷུན་གྱིས་གྲུབ་པའི་འགལ་
འདུའོ།། ཡང་ཁ་ ཅིག རྒྱུ་དུས་དང་འབྲས་དུས་ཀྱི་རྣམ་ཤེས་
• 200 •

རྟེན་འབྲེལ་ལུང་རིགས་བང་མཛོད།
གཉིས་རྫས་རྒྱུན་ཐ་དད་ཟེར་ན་མི་འཐད་པར་ཐལ། མདོ་འགྲེལ་
ལས། འདུ་བྱེད་ཀྱིས་ཡོངས་སུ་བསྒོམ་པའི་རྣམ་པར་ཤེས་པ་ནི་
སྲིད་པ་བར་མའི་རྒྱུན་གྱིས་མའི་མངལ་དུ་འཇུག་པ་ཉིད་ཡིན་པར་
རིག་པར་བྱ་སྟེ། དེ་དང་འབྲེལ་བའི་ཕྱིར་རོ།། ཞེས་གསུངས་པའི་
ཕྱིར། འདི་ལ་དཔགས་ན་སེམས་ཙམ་པས་འབྲས་དུས་ཀྱི་རྣམ་
ཤེས་ལ་རྒྱུ་དུས་ཀྱི་དེས་ཁྱབ་པར་འདོད་དགོས་ལ། རང་རྒྱུད་པས་
ཀྱང་མི་འགལ་བར་འདོད་དོ།། འོན་ཀྱང་རང་རྒྱུད་པ་ལྟར་ན་ལས་
ཐམས་ཅད་ཀྱི་བག་ཆགས་བསྒོ་གཞི་གཅིག་ཁོ་ན་མ་ཡིན་ཏེ། ས་
མཚུངས་ཀྱིས་གནོད་པའི་ཕྱིར། རང་ལུགས་ལ། རང་དང་ཚར་
གཅིག་ པའི་ འཕེན་ བྱེད་ ལས་ ཀྱི་ བག་ ཆགས་ བསྒོ་ གཞི་ དང་།
འཕང་འབྲས་ཅི་རིགས་ཀྱིས་བསྡུས་པའི་རིགས་སུ་གནས་པའི་ཡིད་
ཀྱི་རྣམ་ཤེས་ཏེ། གསུམ་པ་རྣམ་ཤེས་ཀྱི་རྟེན་འབྲེལ་གྱི་མཚན་ཉིད།
དེ་ཡང་ལམ་རིམ་ལས། འདིར་གཙོ་བོ་ནི་ཀུན་གཞི་ཁས་ལེན་པ་
རྣམས་ལྟར་ན་ཀུན་གཞི་ཡིན་ལ། ཁས་མི་ལེན་པ་རྣམས་ལྟར་ན་
ཡིད་ཀྱི་རྣམ་ཤེས་སོ།། ཞེས་གསུངས་པ་ལྟར་ངོས་འཛིན་མི་མཐུན་
ཞིང་། དབྱེ་ན། རྒྱུ་དུས་དང༌། འབྲས་དུས་ཀྱི་དེ་གཉིས། ས་
མཚམས་གྲུབ་མཐའ་གོང་འོག་གི་ཁྱད་པར་སྔར་བཤད་ཟིན། རྩོད་
སྤོང་ལ་ཁོ་ན་རེ། བྱེ་སྨྲས་བག་ཆགས་འདོད་པར་ཐལ། མཛོད་
ལས། བསྒོམ་པའོ་སེམས་ལ་བསྒོ་ཕྱིར་རོ།། ཞེས་དང༌། གནས་
བརྒྱད་པར། དྲན་དང་ཤེས་བཞིན་བདག་ཉིད་གསུམ།། ཞེས་
• 201 •

རྟེན་འབྲེལ་ལུང་རིགས་བང་མཛོད། །
སོགས་ཀྱི་འགྲེལ་བར་བག་ཆགས་གསུངས་པའི་ཕྱིར་ན་མ་ཁྱབ་སྟེ།
མདོ་སྡེ་བའི་ལུགས་ཡིན་པའི་ཕྱིར། ཡང་ཁ་ཅིག འཕགས་སེང་
སོགས་ཀྱང་ཡན་ལག་གསུམ་པ་ཀུན་གཞིར་བཞེད་པར་ཐལ། ཉི་
སྣང་ལས། ཀུན་གཞིའི་རྣམ་པར་ཤེས་པ་ལ་སོགས་པ་ཤེས་བྱ་རྣམ་
པ་ བཅུས་བསྡུས་ པའི་ ཞེས་ སོགས་ དང༌། སློབ་ དཔོན་ གྱི་ སྡུད་
འགྲེལ་ལས། ཀུན་གཞིའི་རྣམ་པར་ཤེས་པ་ལ་ཆོས་ཐམས་ཅད་ཀྱི་
བག་ཆགས་བརྟེན་ པས། ཞེས་གསུངས་ པའི་ཕྱིར་ན་མ་ཁྱབ་ སྟེ།
ཡིད་ཤེས་ལ་དེའི་ཐ་སྙད་མཛད་ཙམ་ཡིན་པའི་ཕྱིར་ཏེ། ཀླུ་སྒྲུཔ་ཀྱི་
བྱང་ཆུབ་སེམས་འགྲེལ་ལས་ཀྱང་དེའི་ཐ་སྙེད་ཙམ་གསུངས་ཤིང་།
སྔགས་ལས་ཀྱང་དེ་འདྲ་གསུངས་པ་རྣམས་ཀུན་གཞི་དངོས་ལ་མི་
བྱེད་པའི་ཕྱིར། མཁས་གྲུབ་ཀྱི་བརྟག་ གཉིས་ རྣམ་བཤད་ལས།
ཀུན་གཞི་དང་ཉོན་ཡིད་ཀྱི་ཐ་སྙད་རྒྱུད་དང་གྲུབ་ཆེན་གྱི་གཞུང་དུ་
མ་ལས་གསུངས་པ་ཡོད་ཅིང༌། ཆོས་ཉིད་ལ་ཀུན་གཞི་དང༌། རླུང་
ལ་ཉོན་ཡིད་ཀྱི་ཐ་སྙད་མཛད་པ་སོགས་དུ་མ་ཡོད་པས་ཚིག་ཙམ་
གྱིས་འཁྲུལ་བར་མི་བྱའོ།། ཞེས་གསུངས་པའི་ཕྱིར། གཉིས་པ་
འཕངས་པའི་འབྲས་བུ་བཤད་པ་ལ་སོ་སོའི་ངོ་བོ་ནི། རང་དང༌
ཚར་གཅིག་པའི་གསུམ་པ་རྣམ་ཤེས་ཀྱི་སྟེང་གི་ས་བོན་སྨིན་པའི་
རྣམ་སྨིན་གྱི་གཙོ་བོ་གང་ཞིག ལས་དེའི་འཕངས་པའི་ཡན་ལག་
བཞིའི་དང་ པོའི་ རིགས་ གནས་ ཀྱི་ ཉེ་བར་ ལེན་ པའི་ ཕུང་ པོ་ དེ།
བཞི་བ་ མིང་ གཟུགས་ ཅི་ རིགས་ ཀྱི་ རྟེན་ འབྲེལ་ གྱི་ མཚན་ ཉིད།
： 202 .

རྟེན་འབྲེལ་ལུང་རིགས་བང་མཛོད།
དབྱེ་ན་ཁམས་གསུམ་གྱི་མིང་གི་རྟེན་འབྲེལ་གསུམ་ཡོད་ཅིང་། ཕྱི་
མ་འདོད་གཟུགས་གཉིས་ན་ཡོད། དེ་ལ་ཡང་དབྱེ་བ་མངལ་ གྱི་
གནས་སྐབས་ལྔ་ སོགས་དང་། གཞན་ཡང་འབྱུང་བཞིའི་ཁམས་
དང༌། སྒྲ་མ་གཏོགས་པའི་འབྱུང་འགྱུར་ བཞི་ སོགས་མདོ་ལས་
གསུངས་སོ།། ས་མཚམས་ནི། སའི་དངོས་གཞིར།རྣམ་པར་ཤེས་
པའི་རྐྱེན་ གྱིས་ མིང་ དང་ གཟུགས་ཞེས་ཀྱང་བྱ་ལ། མིང་དང༌
གཟུགས་ཀྱི་རྐྱེན་གྱིས་རྣམ་པར་ཤེས་པ་ཞེས་ཀྱང་བྱ་སྟེ། ད་ལྟར་ཀྱི་
དུས་ན་ཚེ་ཇི་སྲིད་བར་མདུང་ཁྱིམ་གྱི་ཚུལ་དུ་འཇུག་གོ ། ཞེས་པ་
ལྟར་ཡིན་པས་མདོ་འགྲེལ་ལས། མིང་དང་གཟུགས་ནི་སྐྱེ་མཆེད་
དྲུག་ལ་ ཐུག་ པའི་ བར་ དུ་ཡིན་གྱི། དེ་ ཕན་ཆད་ནི་ མ་ ཡིན་ནོ།།
ཞེས་གསུངས་པ་ཡང་སྐྱེ་མཆེད་ཀྱི་རྐྱེན་དུ་མདོ་ལས་དངོས་སུ་བསྟན་
པའི་མིང་གཟུགས་ལ་དགོངས་སོ།། གལ་ཏེ་ལྔ་བའི་སྔོན་དུ་མ་གྲུབ་
ན་བཞི་བར་མི་རུང་སྙམ་དུ་མི་སེམས་ཏེ། འདིའི་གྲངས་ནི་མདོ་
ལས་བསྟན་རིམ་གྱི་དབང་དུ་བྱས་པའི་ཕྱིར། གཞན་དུ་ན་བཞི་བ་
སྲིད་པ་ཞེས་བཤད་དགོས་པར་འགྱུར་རོ།། རང་དང་ཚར་གཅིག་
པའི་གསུམ་པ་རྣམ་ཤེས་ཀྱི་སྟེང་གི་ས་བོན་སྨིན་པའི་སྐྱེ་སྲིད་ཀྱི་ཁྱད་
པར་རྫོགས་པའི་ཕུང་པོ་གང་ཞིག ལས་དེའི་འཕངས་པའི་ཡན་
ལག་བཞིའི་གཉིས་པའི་རིགས་གནས་ཀྱི་ཉེ་བར་ལེན་པའི་ཕུང་པོ་དེ།
ལྔ་བ་སྐྱེ་མཆེད་ཀྱི་རྟེན་འབྲེལ་གྱི་མཚན་ཉིད། དེ་ལ་ལུས་དང་ཡིད་
ནི་དང་པོ་ནས་ཡོད་པས་འདིའི་མཚམས་རྫུན་སྐྱེས་མ་གཏོགས་པ་
• 203 •

རྟེན་འབྲེལ་ལུང་རིགས་བང་མཛོད།
གསུམ་ལ་སྐྱེ་མཆེད་དང་པོ་བཞི་ཅི་རིགས་གྲུབ་པའམ། དེའི་ཚོད་
དུ་སླེབ་པ་ནས་འཇོག་པར་སའི་དངོས་གཞིར་གསུངས་སོ།། འདི་
ལ་བྱེ་སྨྲས་འདོད་ཚུལ་ནི། གང་སྤེལ་ལས། ཁ་ཅིག་དབང་པོ་ཚང་
ལ་ཁ་ཅིག་དབང་པོ་མ་ཚང་སྟེ། ཡོངས་སུ་རྫོགས་པར་བྱེད་པའི་
ལས་མང་བའི་ཕྱིར་དང་། འཕེན་པར་བྱེད་པའི་ལས་འདྲ་བའི་
ཕྱིར། དེ་ལྟ་མ་ཡིན་ན་འགའ་ཡང་དབང་པོ་མ་ཚང་བར་མི་འགྱུར་
རོ།། ཞེས་སྐྱེ་མཆེད་དང་པོ་བཞི་རྫོགས་འབྲས་ཁོ་ན་ཡིན་ལ་མི་དང་
རིས་མཐུན་པའི་ལུས་དང་ཡིད་ཀྱི་སྐྱེ་མཆེད་སྤྱི་ཙམ་པ་འཕངས་
འབྲས་སུ་ འདོད་ དོ།། ཡན་ལག་ལྔ་ བའི་ ཡུལ་ དབང་ རྣམ་ཤེས་
གསུམ་འདུས་པའི་རྐྱེན་གྱིས་ཡུལ་ཡིད་འོང་སོགས་ཅི་རིགས་རང་
སྟོབས་ཀྱིས་གཅོད་པའི་ཉེར་ལེན་གྱི་ཕུང་པོར་གྱུར་པའི་སེམས་བྱུང་
དེ། དྲུག་པ་རེག་པའི་མཚན་ཉིད། འཕེན་བྱེད་བསོད་ནམས་ཀྱི་
ལས་ཀྱི་འཕངས་འབྲས་ལ་རེག་པ་དྲུག་ག་ཡོད་ཀྱང་། ཁམས་གོང་
མའི་སས་བསྡུས་ཀྱི་དྲི་རོ་མེད་པའི་ཕྱིར། སྣ་དང་ལྕེའི་འདུས་ཏེ་
རེག་པ་གཉིས་མེད་ལ། བསམ་གཏན་གཉིས་པ་ཡན་གྱི་མིག་རྣ་
ལུས་ཀྱི་རེག་པ་གསུམ་ཡང་དང་པོརསས་བསྡུས་ཡིན་ཏེ། དེ་དག་
རྟོག་དཔྱོད་དང་མཚུངས་ལྡན་དུ་འབྱུང་ཞིང་། གཉིས་པ་ཡན་ལ་
རྟོག་དཔྱོད་མེད་པའི་ཕྱིར། སྤྱིར་རེག་པ་ལ་སེམས་བྱུང་རེག་པ་
དང་། རེག་བྱ་དང་། ཡུལ་དབང་རྣམ་ཤེས་གསུམ་རྒྱུ་དང་འབྲས་
བུའི་ངོ་བོར་འདུས་པ་ལ་རེག་པར་བཤད་པ་གསུམ་ཡོད་པའི་རེག་
• 204 •

རྟེན་འབྲེལ་ལུང་རིགས་བང་མཛོད།
པ་དངོས་ ནི་ དང་ པོ་ ཡིན་ ཀྱང་། ས་ལུ་ ལྗང་ བས་ གསུམ་ པ་ ལོ་
གསུངས་པ་ནི་རྒྱུ་མིང་འབྲས་ལ་བཏགས་པའོ།། རང་དང་ཚར་
གཅིག་པའི་དྲུག་པ་རེག་པའི་རྐྱེན་གྱིས་དེས་ཡོངས་སུ་བཅད་པའི་
ཡུལ་གསུམ་ཅི་རིགས་རང་སྟོབས་ཀྱིས་མྱོང་བའི་མྱོང་བར་གྱུར་པའི་
ཉེར་ལེན་གྱི་ཕུང་པོ་དེ། བདུན་པ་ཚོར་བའི་རྟེན་འབྲས་གྱི་མཚན་
ཉིད། དབྱེ་ན་གསུམ། གང་སྐྱེས་ན་མི་འབྲལ་བར་འདོད་པ་སྐྱེ་
བའི་རིགས་གནས་ཀྱི་སེམས་བྱུང་མྱོང་བ་དེ་ཚོར་བ་བདེ་བའི་མཚན་
ཉིད། དེས་གཞན་གཉིས་ཀྱང་ཤེས་སླ། འདིར་སྡོམ་བརྩོན་ལ་ལ་
འདོད་ཆགས་ཀྱིས་ཚོར་བ་དེ་མྱོང་ཚེ་འབྲས་འདོད་སྐྱེ་བས་མ་ངེས་
སོ་སྙམ་ན། འབྲལ་འདོད་དེ་ནི་དྲན་ཤེས་བཞིན་ལས་སྐྱེས་པ་ཡིན་
གྱི་ཚོར་བ་དེ་ལས་མིན་པས་ མི་གནོད་དོ།། ཚོར་བ་དེ་དག་ལས་
བཏང་སྙོམས་ ནི་ དགེ་ མི་ དགེ་ གཉིས་ ཀའི་རྣམ་སྨིན་ལ་ ཡོང་ སྟེ།
བསམ་གཏན་བཞི་བ་ཡན་གྱི་ཚོར་བ་ཐམས་ཅད་བཏང་སྙོམས་ཡིན་
ཀྱང་། མི་དགེ་བའི་དེ་ལ་ཡང་ཀུན་གཞི་འདོད་ པ་རྣམས་དེའི་
འཁོར་གྱི་ཚོར་བ་འཇོག་ཅིང་། འདིར་ཡང་དམྱལ་བར་སྐྱེས་ནས་
དེའི་སྡུག་བསྔལ་མ་མྱོང་བ་གཅིག་བཤད་པའི་ཕྱིར་རོ།། བསམ་
གཏན་གཉིས་པ་ཡན་ གྱི་རྣམ་སྨིན་ གྱི་ཚོར་ བ་ ཡིད་ ཚོར་ཁོ་ནར་
འདོད་པ་སོགས་རེག་པ་དང་འདྲ་ལ། གོང་འོག་མི་མཐུན་པའི་ཆ་
འདི་ཡོད་དེ། མཛོད་པས་ངན་འགྲོར་འཕེན་བྱེད་ཀྱི་འཕང་འབྲས་
ལ་རེག་ཚོར་དང་པོ་ལྔ་ལས་མ་བཤད་ཀྱང་འདིར་འབྲས་དུས་ཀྱི་
• 205 •

རྟེན་འབྲེལ་ལུང་རིགས་བང་མཛོད།
རྣམ་ཤེས་ཡིད་ཤེས་ཁོ་ནར་འདོད་པས་འཕང་འབྲས་ལ་ཚོགས་དྲུག་
ག་ཡོད་དོ།། གསུམ་པ་འགྲུབ་བྱེད་ཀྱི་རྒྱུ་བཤད་པ་ལ། སོ་སོའི་ངོ་
བོ་ནི། ཚོར་བ་གསུམ་གང་རུང་ལ་དམིགས་ནས་སྐྱེས་ཤིང་། བདེ་
བ་དང་མི་འབྲས་བ་དང་སྡུག་བསྔལ་དང་འབྲས་བ་དང༌། བཏང་
སྙོམས་ལས་མི་ཉམས་པ་ཅི་རིགས་སུ་སྲིད་པའི་རིགས་གནས་གང་
ཞིག ཚད་ གཅིག་པའི་ལེན་པ་འདྲེན་བྱེད་ཀྱི་འདོད་ཆགས་དེ།
བརྒྱད་པ་སྲེད་ པའི་ མཚན་ ཉིད། འདིའི་ ཚོར་ བ་ ལ་ ཡན་ ལག་
བདུན་པ་ཞེས་སྦྱར་བ་མ་དག་པར་མངོན་ཏེ། དེ་ནི་ཚེ་སྔ་མའི་ལས་
ཀྱི་འཕང་འབྲས་ཡིན་པས་སྲེད་སོགས་ཉོན་མོངས་དང་མཚུངས་
ལྡན་མི་རུང་ཞེས་འོག་ནས་ཀྱང་བཤད་ཅིང་།སྲེད་པའི་རྐྱེན་གྱིས་
ཚོར་བ་ནི་སྲེད་པ་ལྟར་སྐྱེ་བ་ཕྱི་མའི་སར་གཏོགས་དགོས་པ་ཁམས་
སོ་སོའི་སྲེད་པའི་མཚན་ཉིད་ཀྱིས་ཀྱང་ཤེས་པའི་ཕྱིར་དང་
། རྟེན་
འབྲེལ་མདོ་འགྲེལ་ལས། ས་གང་ཡིན་པའི་ཚོར་བ་གང་ཡིན་པ་དེ་
ཡང་ས་དེ་ཉིད་ཀྱི་སྲེད་པའི་རྐྱེན་ཡིན་ནོ། ། ཞེས་པ་ལྟར་འགྲེལ་
བཤད་ལས་ཀྱང་གསུངས་པས་སོ། ། དབྱེ་བ་དམིགས་ཡུལ་དང༌།
ཁམས་ཀྱིས་ཕྱེན་གསུམ་གསུམ་དང་སྤྱིར་སྲེད་པ་ཙམ་ལ་འདོད་སྲེད་
སོགས་གསུམ་ཀྱང་བཤད་དེ། དེ་ཡང་ཆོས་མངོན་པར།འདོད་པའི་
སྲེད་པ་འདོད་སྲེད། གོང་མ་གཉིས་ཀྱིས་སྲེད་པ་སྲིད་སྲེད། ཕུང་
པོ་རྒྱུད་ཆད་པར་སྲེད་པ་འཇིག་སྲེད། ཅེས་འཆད་ཀྱང་ལུགས་
འདིར་རྣམ་འགྲེལ་ལྟར་བདེ་བ་ཐོབ་འདོད་ཀྱི་འདོད་སྲེད། སྡུག་
•206 ·

རྟེན་འབྲེལ་ལུང་རིགས་བང་མཛོད།
བསྔལ་དང་འབྲལ་འདོད་ཀྱི་འཇིག་སྲེད། སྐྱེ་གནས་ཀྱི་ལུས་སོགས་
འདོད་པའི་སྲིད་སྲེད་ཅེས་འདོད་དོ།། དེ་ལས་དང་པོ་གཉིས་ལ་
བརྒྱད་པ་སྲེད་པ་རེ་ཡོད་ཀྱང་ཕྱི་མ་ལ་མེད་དེ། བརྒྱད་པ་སྲེད་པ་ནི་
ཚོར་བ་ཁོ་ན་ལ་དམིགས་ནས་འབྲས་བའམ་མི་འབྲས་བར་འདོད་
ཙམ་ཡིན་ལ། དེའི་ཕྱིར་དུ་འདོད་ ཡོན་ དང༌། ལྟ་བ་སོགས་ལ་
ཆགས་པ་དང༌། མ་འོངས་པའི་སྲིད་པ་ལ་འདུན་པ་སོགས་ནི་སྲེད་
པ་དེ་ཉིད་འཕེན་ ཏེ་ལེན་པར་འཕོས་ པའི་སྐབས་ཡིན་པའི་ཕྱིར།
ཀ་ཤིའི་མདོ་འགྲེལ་ལས། སྡུག་པའི་དངོས་པོ་ལ་སྨོན་པའི་རྣམ་པ་
ནི་ལེན་པའོ།། ཞེས་དང་། རྣམ་འགྲེལ་ལས། སྲིད་འདོད་རྒྱུ་ཡིན་
གང་གི་ཕྱིར།། མི་རྣམས་ཡུལ་གྱི་ཁྱབ་པར་ནི།། ཡོངས་འཛིན་དེ་
ཐོབ་བསམ་པའི་བྱས།། ཞེས་གསུངས་པའི་ཕྱིར། འདིས་དགུ་བ་
ལེན་པ་སོགས་སྲེད་པ་གཞན་ལ་ཚོར་བར་དམིགས་པས་མ་ཁྱབ་པ་
ཤེས་སོ།། འོན་ ཀྱང་སྲེད་ པ་ ལ་ ཚོར་ བ་ གསུམ་ གང་ རུང་ གིས་
དམིགས་རྐྱེན་བྱས་པ་དགོས་ལ། གདུང་བས་ཀྱང་དམིགས་རྐྱེན་
བྱས་ནས་འབྲས་འདོད་ཀྱི་སྲེད་པ་སྐྱེས་པ་ནི་དེ་ལ་སྲེད་པ་མིན་ནོ།།
བཏང་སྙོམས་ཀྱིས་མི་འབྲས་བར་སྲེད་པའི་རྐྱེན་བྱེད་པ་ཡང་བསམ་
གཏན་བཞི་ པ་ ཡན་ གྱི་ དབང་ དུ་ བྱས་ ཏེ། འདོད་ པའི་ བཏང་
སྙོམས་ཀྱིས་ཀྱང་མངོན་པར་དགའ་བའི་སྲེད་པའི་རྐྱེན་ཁོ་ན་བྱེད་
པར་མདོ་འགྲེལ་ལས་གསུངས་པའི་ཕྱིར། རང་དང་ཚར་གཅིག་
པའི་བརྒྱད་པ་སྲེད་པའི་རྐྱེན་གྱིས་བྱུང་ཞིང་། ཚོར་བ་ཅི་རིགས་
• 207 •

རྟེན་འབྲེལ་ལུང་རིགས་བང་མཛོད།
དང་ལྡན་པའམ་འབྲས་བའམ་མི་འབྲས་བའི་ཆེད་དུ་འདོད་ཡོན་
སོགས་ཅི་རིགས་ལ་ལྷག་པར་ཆགས་པའི་སྒོ་ནས་རང་དང་ཚར་
གཅིག་པའི་ལས་ལ་གསོས་འདེབས་བྱེད་ཀྱི་སྲེད་པ་དེ། དགུ་པ་
ལེན་པའི་མཚན་ཉིད། དབྱེ་ན། ཚེ་འདི་ཙམ་གྱི་བདེ་བ་དོན་དུ་
གཉེར་བའི་ཁྱིམ་པའི་དབང་དུ་བྱས་ཏེ་འདོད་པ་ཉེ་བར་ལེན་པ་
དང་། ཕྱི་རོལ་པའི་རབ་བྱུང་སོགས་ཕྱི་མའི་དོན་བསྒྲུབ་འདོད་
ཀྱང་ལོག་པར་ཞུགས་ པའི་དབང་དུ་བྱས་ཏེ་ལྟ་བ་དང་། ཚུལ་
ཞུགས་དང་། བདག་སྨྲ་ཉེ་བར་ལེན་པ་གསུམ་གསུངས་སོ། དེ་ལ་
དམིགས་པའི་ཁྱད་པར་ནི། རྩ་ཤེ་ཊཀི་ཆེན་ལས། འདོད་ཡོན་ལྔ་
དང༌། འཇིག་ལྟ་མ་གཏོགས་པའི་ལྟ་ངན་རྣམས་དང་། ལྟ་ངན་
འབྲེལ་བའི་ཚུལ་ཁྲིམས་བརྟུལ་ཞུགས་ངན་པ་དང་། འཇིག་ཚོགས་
ལྟ་བ་བཞི་ལ་དམིགས་ནས་འདུན་ཞིང་ཆགས་པ་ཞེས་ཚུལ་ཞུགས་ཀྱི་
ལྟ་བ་གཉིས་པའི་དམིགས་པ་དང་། ཚུལ་ཞུགས་ངན་པ་གསུམ་
པའི་དམིགས་པར་གསུངས་ལ། སའི་དངོས་གཞིར། ཚུལ་ཁྲིམས་
དང་བརྟུལ་ཞུགས་ཉེ་བར་ལེན་པ་གང་ཞེ་ན། ཚུལ་ཁྲིམས་དང་
བརྟུལ་ཞུགས་ལ་ལོག་པར་ཞུགས་པ་ལ་འདུན་པ་དང་། འདོད་
ཆགས་གང་ཡིན་པའོ།། ཞེས་གསུངས་པས་དེ་གཉིས་དམིགས་པ་
མི་འགལ་ལམ་དཔྱད་ པར་བྱའོ།། འཇིག་ ལྟ་ ལ་ བདག་སྨྲ་ཞེས་
བཏགས་པའི་དགོས་པ་ནི། མདོ་འགྲེལ་ལས། བདག་ཏུ་ལྟ་བ་ནི་
གཞི་ཅན་མ་ཡིན་པའི་ཕྱིར། ཉེ་བར་ལེན་པའི་ཕུང་པོ་ལྔ་ལ་བདག་
• 208 •

རྟེན་འབྲེལ་ལུང་རིགས་བང་མཛོད།
གོ་ཞེས་སྨྲས་ཞིང་བཏགས་པ་ཡིན་ནོ།། ཞེས་ཞེན་པ་ཙམ་དུ་གོ་ཆེད་
ཡིན་པར་གསུངས་སོ།། འདིས་འཁྲུལ་ནས་འཇིག་ལྟ་བདག་སྨྲ་ཉེ་
བར་ལེན་པར་མི་བཟུང་སྟེ། བྱེ་སྨྲས་ཉོན་མོངས་ཐམས་ཅད་ལེན་
པ་འདི་བཞིས་བསྡུས་པར་འདོད་ཀྱང་། ལུགས་འདིར་བདག་སྨྲ་
ཉེ་བར་ལེན་པ་འདོད་པ་འདོད་ཆགས་ཡིན་པའི་ཕྱིར། དེས་ན་
ཐུབ་བསྟན་བྱི་དོར་ སོགས་ལས་འདུན་ པ་ཉོན་མོངས་ ཅན་དང༌།
འདོད་ཆགས་གཉིས་སེམས་བྱུང་རིགས་ཐ་དད་པར་གསུངས་པ་
ཡང་ཕྱི་མར་སྔ་མས་མ་ཁྱབ་པ་ལ་དགོངས་སོ།། རང་དང་ཚར་
གཅིག་པའི་འཕེན་བྱེད་ལས་ལ་སྲེད་ལན་གྱིས་གསོས་བཏབ་སྟེ་ཡང་
སྲིད་འགྲུབ་པའི་ནུས་པ་མཐུ་ཅན་དུ་སོང་བའི་རིགས་གནས་ཀྱི་ལས་
དེ་བཅུ་པ་སྲིད་པའི་མཚན་ཉིད། རིགས་གནས་སྨོས་པས་མཚམས་
མེད་སོགས་ལས་སྟོབས་ཅན་འགའ་ཞིག་གྲུབ་ཙམ་ནས་བཅུ་བ་སྲིད་
པ་ཡིན་པ་སྡུད། དེས་ནས་སྔར་བག་ཆགས་སུ་བཤད་པའང་སྲེད་
ལན་གྱིས་གསོས་པའི་སྲིད་པ་གཞིར་བཞག་པ་ཤེས་སླ། འདི་ལ་
བར་སྲིད་དང་སྐྱེ་སྲིད་འགྲུབ་བྱེད་གཉིས་ཡོད་ཀྱང་། བཅུ་བ་སྲིད་
པ་ཐམས་ཅད་ལ་མ་ཡིན་ཏེ། གཟུགས་མེད་ཉེར་འགྲོའི་ཕྱིར་མི་
འོང་སོགས་མངོན་པར་འགྲུབ་པའི་ཀུན་སྦྱོར་དང་། སྐྱེ་བའི་ཀུན་
སྦྱོར་སྤངས་མ་སྤང་ལ་མུ་བཞི་གསུངས་པའི་ཕྱིར། མཚམས་མེད་
དེ་ཉིད་ཕྱིས་ཀྱི་སྲེད་ལན་ལ་ལྟོས་ཀྱང་དང་པོ་ནས་འགྲུབ་བྱེད་ཀྱི་ངོ་
བོར་སོང་ཟིན་ལ། དེ་དང་གྲུབ་འབྲས་ཀྱི་བར་དུ་སྐྱེ་སྲིད་གཞན་
• 209

རྟེན་འབྲེལ་ལུང་རིགས་བང་མཛོད།
གྱིས་ཆོད་པར་འབྱུང་པ་འདིའི་དམིགས་གསལ་ཡིན་ཞིང་། འགྲུབ་
བྱེད་གསུམ་གྲུབ་ནས་གྲུབ་འབྲས་གཏན་མི་འབྱིན་པ་ནི་སྤྱིར་ཡང་
སྲིད་དེ། བར་དོ་ནས་ལྡོག་པ་ཀུན་བཏུས་སུ་གསུངས་པ་ལྟར་གྲུབ་
མཐའ་གོང་མ་རྣམས་འདོད་པའི་ཕྱིར། ཁ་ཅིག སྐྱེ་བ་འགྲུབ་པ་
སྲེད་ལན་ལ་ལྟོས་པར་མ་ངེས་ཏེ། དོ ལ་བའི་སྡུག་བསྔལ་ལ་སྨོན་
པ་མེད་པའི་ཕྱིར་དང་། སྡུག་བསྔལ་གྱིས་མནར་ཏེ་ལུས་འདོར་
བར་འདོད་པ་དེ་དག་ཕུང་པོ་ལ་སྲེད་པ་མེད་ཀྱང་སྐྱེ་བ་འགྲུབ་པའི་
ཕྱིར་དང་། ཁམས་གོང་མ་ནས་འདོད་པར་སྐྱེ་བའི་སྔ་རོལ་ ཏུ་
འདོད་ཉོན་མངོན་གྱུར་འབྱུང་ན། མཛོད་ལས། ས་འཕོས་ཉམས་
པ་དག་གིས་གཏོང་།།ཞེས་ས་འཕོས་པས་གཏོང་བར་བཤད་པ་དེ
བཞག་ཏུ་མེད་པར་འགྱུར་བའི་ཕྱིར་རོ་ཞེ་ན་སྐྱོན་མེད་དེ། འཆི་ཚེ་
གྲང་ཉམས་སྐྱེས་ནས་ཚ་བ་འདོད་པས་ཚ་དམྱལ་དུ་འཕེན་པའི་ལས་
ལ་གསོས་འདེབས་པར་མཛངས་བླུན་ལས་གསུངས་ཤིང་། སྔར་
བསགས་དུས་ ཀྱི་སྲེད་ པ་ དང་ ཆ་ འདྲ་ བའི་ ཆགས་ པས་ གསོས་
འདེབས་པ་འཇུག་ཊཀི་ཆེན་མོར་གསུངས་པའི་ཕྱིར། གཉིས་པ་
ཡང་མིན་ཏེ། དེ་ལ་འཇིགས་སྐྲག་སོགས་འབྱུང་བས་བདག་
སྲེད་མ་ལོག་པར་ཤེས་ཤིང་། དེའི་བར་དུ་ཕུང་པོ་ལ་སྲེད་པ་མི་ལྡོག་
པའི་ཕྱིར། གསུམ་པ་ཡང་མིན་ཏེ། དེའི་ཚེ་སྲེད་ལན་འབྱུང་བའི་
ཕྱིར། མདོ་འགྲེལ་ལས། འཆི་བའི་གནས་སྐབས་ན་དེས་བག་
ཆགས་དག་འཇུག་པ་རྙེད་པས།ཞེས་དང་།འགྲེལ་བཤད་ལས། ས་
• 210 •

རྟེན་འབྲེལ་ལུང་རིགས་བང་མཛོད། །
འོག་མའི་འདུན་པ་དང་འདོད་ཆགས་ཀྱིས་བག་ཆགས་ཀྱི་འཇུག་པ་
མཛོད་དང་མི་འགལ་ཏེ། སྐྱེས་ཐོབ་ཀྱི་བསམ་གཏན་དེ་ཤི་འཕོས་
དང་ཚར་གཅིག་པའི་སྲིད་པའི་རྟེན་འབྲེ ལ་གྱི་གྲུབ་འབྲས་གང་
ཞིག འགྲོ་བ་རིགས་དྲུག་ ཅི་རིགས་ཀྱི་སྐྱེ་བའི་རིས་མཐུན་གྲུབ་
ཟིན་མ་དོར་བའི་ཉེར་ལན་གྱི་ཕུང་པོ་དེ་བཅུ་གཅིག་པ་སྐྱེ་བའི་རྟེན་
འབྲེལ་ གྱི་ མཚན་ ཉིད། ཟུར་ ཕྱི་ མས་ བར་ དོའི་ ཕུང་ པོ་ གཅོད།
དབྱེ་བ་མདོ་ལས།འདིར་གང་སྐྱེ་བ་དང་།ཤིན་ཏུ་སྐྱེ་བ་དང་།འཕོས་པ་
དང་།མངོན་པར་འབྱུང་བ་དང་།རབ་ཏུ་བྱུང་བ་ཞེས་ལྔ་གསུངས་
ཤིང་དེར་མ་ཤི་ཚུན་གྱི་གནས་སྐབས་ཐམས་ཅད་འདུས་པའི་ཕྱིར་
ས་མཚམས་མཛོད་དང་མི་མཐུན་ནོ།། མིར་ཆགས་པའི་རྒྱུད་ལ་
ཡང་མིའི་སྐྱེ་བ་ཡོད་ཀྱང་མིའི་ལུས་རྟེན་མེད་དེ། དེ་མིའི་རྒྱུད་ཀྱི་
ཆོས་ཡིན་པའི་ཕྱིར། སྐྱེ་སྲིད་འགྲུབ་པའི་ཕུང་པོའི་རིས་མཐུན་མ་
དོར་བར་ན་ཚོད་གཞན་དུ་གྱུར་བའི་ཆ་ནས་བཞག་པའི་ཉེར་ལན་
གྱི་ཕུང་པོ་དེ་བཅུ་གཉིས་པ་རྒ་བའི་རྟེན་འབྲེ ལ་གྱི་མཚན་ཉིད།
དེ་ལ་རྩ་བའི་དབྱེ་བ་བདུན་དང་།ཡན་ལག་གི་དབྱེ་བ་བཅོ་བརྒྱད་
ཡོད། སྐྱེ་སྲིད་དུ་ཉིང་མཚམས་སྦྱར་བའི་ཕུང་པོའི་རིགས་མཐུན་
འདོར་བཞིན་པའི་ཆ་དེ། ཡན་ལག་བཅུ་གཉིས་པ་ཤི་བའི་རྟེན་
འབྲེ ལ་གྱི་མཚན་ཉིད། འདིར་རྒ་ཤི་གཉིས་གཅིག་ཏུ་བགྲང་བ་
： 211 •

རྟེན་འབྲེལ་ལུང་རིགས་བང་མཛོད། །
ནི་རིམ་གྱིས་འབྱུང་བར་མ་ངེས་པའི་རྒྱུན་མཚན་གྱིས་ཡིན་ པར་
གསེར་འཕྲེ ང་ལས་གསུངས་སོ།། གཉིས་པ་བསྡུ་ཚུལ་ལ་དུ་མ་
ཡོད་དེ། འཕེན་བྱེད་ཀྱི་རྒྱུ་སོགས་བཞི་དང་། ཡང་རྟེན་འབྲེ ལ་
མདོ་འགྲེལ་ལས། གང་གིས་འཕེན་དང་ཇི་ལྟར་གང་།།དེ་སྒྲུབ་བྱེད་
དང་དེ་ལ་ཡང་།།ཉེས་དམིགས་གང་ཡིན་དེ་དག་རྣམས།།ཡན་ལག་
བཅུ་གཉིས་རྣམས་ཀྱིས་བསྟན།།ཞེས་བདུན་དུ་བསྡུ་ཚུལ་གསུངས་ཏེ།
དང་པོ་གཉིས་ཀྱིས་རྣམ་ཤེས་ལ་བག་ཆགས་བསྒོས་པའི་ཚུལ་གྱིས་
མིང་གཟུགས་སོགས་བཞི་འཕེན་ཞིང་། སྲིད་ལན་གཉིས་ཀྱིས་ལས་
ཀྱི་བག་ཆགས་སྲིད་པར་བྱས་ཏེ། གྲུབ་བའི་སྐྱེ་བ་ལ་ཉེས་དམིགས་
ཀྱི་ཡན་ལག་རྒ་ཤི་འབྱུང་བའི་ཕྱིར། ཉོན་མོངས་གསུམ་མམ་ལམ་
གསུམ་དུ་བསྡུ་ཚུལ་ཡང་།དབུ་མ་རྟེན་འབྲེལ་སྙིང་པོ་ལས། བཅུ་
གཉིས་ཆོས་ནི་གསུམ་དུ་འདུ།།དང་པོ་བརྒྱད་པ་དགུ་ཉོན་མོངས།།
གཉིས་པ་བཅུ་བ་ལས་ཡིན་ཞིང་།།ལྷག་མ་བདུན་ནི་སྡུག་བསྔལ་ཡིན།།
གསུམ་པོ་དག་ལས་གཉིས་འབྱུང་ སྟེ།། གཉིས་ལས་བདུན་འབྱུང་
བདུན་ལས་ཀྱང་།།གསུམ་འབྱུང་སྲིད་པའི་འཁོར་ལོ་དེ།།ཉིད་ནི་ཡང་
དང་ཡང་དུ་འཁོར།།ཞེས་པ་ལྟར་མཛོད་ལས་ཀྱང་བཤད་ལ། ཀུན་
བཏུས་སུ། འདུ་བྱེད་གང་ཡིན་པ་དང་།རྣམ་པར་ཤེས་པ་གང་ཡིན་
པ་དང་།སྲིད་པ་གང་ཡིན་པ་འདི་ནི་ལས་ཀྱི་ཀུན་ནས་ཉོན་མོངས་
པར་བསྡུའོ།།ཞེས་གསུངས་སོ།།གསུམ་པ་རྐྱེ ན་དུ་འགྱུར་ཚུལ་ནི།
རིག་པས་རིག་པ་ལ་རྐྱེན་བཞི་བྱེད་ཅིང་།གཟུགས་ཅན་ལ་བདག་
： 212 .

རྟེན་འབྲེལ་ལུང་རིགས་བང་མཛོད།
རྐྱེན་ཁོ་ན་དང་།གཟུགས་ཅན་གྱིས་དེ་ལ་དམིགས་རྐྱེ ན་བདག་
རྐྱེན་གཉིས་ ཀ་ དང་།གཟུགས་ ཅན་ ལ་ རྒྱུ་ བདག་ གཉིས་ བྱེད་ དེ།
གཟུགས་ཅན་ལ་དེ་མ་ཐག་རྐྱེན་ཐལ་འགྱུར་བ་མ་གཏོགས་པས་མི་
འདོད་དོ།།སའི་དངོས་གཞིར། མ་རིག་པས་ཀྱང་འདུ་བྱེད་ཀྱི་རྒྱུ་
རྐྱེན་མི་བྱེད་པར་གསུངས་པའི་དགོངས་པ་གསེར་འཕྲེང་ལས།དེ་
ནི་དོན་དམ་ བའི་ རྒྱུ་ རྐྱེན་ཀུན་གཞི་ ཉིད་ ཡིན་ པ་ ལ་ དགོངས་ལ།
།།ཞེས་
ཐ་སྙད་པའི་རྒྱུ་རྐྱེན་གྱི་དབང་དུ་མཛད་པས་སོ
ཀུན་བཏུས་སུ།
རྐྱེན་བཞིར་ཕྱེ་བའི་རྒྱུ་རྐྱེན་ཉེར་ལན་ལ་བྱེད་ཅིང་དེ་ནི་ཀུན་གཞིའི་
སྟེང་གི་བག་ཆགས་སྨིན་པ་ལས་སྐྱེ་དགོས་པ་ སའི་དངོས་གཞིའི་
དགོངས་པ་དང་།ཀུན་བཏུས་ལས་བཞི་ཀ་བྱེད་གསུངས་པ་སྤྱིའི་ཐ་
སྙད་ཙམ་དུ་རྒྱུ་རྐྱེན་ཡིན་པ་ལ་དགོངས་པར་གསུངས་སོ།། བཞི་བ་
བྱེད་ལས་ལ་འདྲ་བའི་བྱེད་ལས་ཡན་ལག་ཕྱི་མ་ཕྱི་མ་སྐྱེད་པ་དང་།མི་
འདྲ་བའི་བྱེད་ལས་དབུས་མཐའ་ལས། སྒྲིབས་ པའི་ཕྱིར་དང་
འདེབས་པའི་ཕྱིར།།འཁྲིད་པའི་ཕྱིར་དང་ཀུན་འཛིན་ཕྱིར།།རྫོགས་
བྱེད་ཕྱིར་དང་གསུམ་གཅོད་ཕྱིར།།ཉེ་བར་སྤྱོད་ཕྱིར་སྡུད་པའི་ཕྱིར།།
སྦྱོར་བའི་ཕྱིར་དང་མངོན་དུའི་ཕྱིར།།སྡུག་བསྔལ་ཕྱིར་ནི་འགྲོ་ཉོན་
མོངས།།ཞེས་ཡན་ལག་ཐ་མ་གཉིས་མ་གཏོགས་གྲངས་བཞིན་ནོ།ལྔ་
བ་ཚེ་ དུ་ ལ་ རྫོགས་ཚུལ་ནི།། འཕེན་བྱེད་ གསུམ་ དང་འགྲུབ་བྱེད་
གསུམ་ཚེ་སོ་སོར་བྱུང་ན་ཚེ་གསུམ་འགྱངས་ཡང་དེ་ལས་བུལ་བ་མི་
སྲིད་དེ། གསེར་འཕྲེང་ལས། འཕེན་འགྲུབ་ཀྱི་བར་དུ་ཚེ་དུ་མས་
• 213 •

རྟེན་འབྲེལ་ལུང་རིགས་བང་མཛོད།
ཆོད་ཀྱང་རྟེན་འབྲེལ་གཞན་གྱི་ཚེ་ཡིན་ལ། འཕེན་བྱེད་དེའི་རྟེན་
འབྲེལ་གྱི་ཚེ་མ་ཡིན་པས་ཉེས་པ་མེད་དོ།།ཞེས་གསུངས་པའི་ཕྱིར།
དྲུག་པ་ས་མཚུངས་ནི། ལུགས་འདིར་ཕལ་ཆེར་ས་མཚུངས་ཡང་W
ཀུན་གཞི་འདོད་པ་རྣམས་འདོད་པར་རྒྱུ་སྙོམས་འཇུག་བསྒྲུབ་པ་ན་
ཉོན་ཡིད་འཁོར་གྱི་མ་རིག་པས་ཐོག་མའི་མ་རིག་པ་བྱས་ཚེ་ཡན་
ལག་དང་པོ་འདོད་པའི་སས་བསྡུས་ཡིན་ལ། རྒྱུ་དེས་ཀྱི་རྣམ་ཤེས་
ཀྱང་ཀུན་གཞི་ཡིན་པས་སྟོད་ཆ་འདོད་པའི་སས་བསྡུས་ཤིང་།ལྷག་
མ་ཐམས་ཅད་གོང་སས་བསྡུས་པར་འདོད་ལ།གོངས་ནས་འོག་སར་
འཕེན་བྱེད་ལས་མི་གསོག་པ་གྲུབ་མཐའ་ཀུན་མཐུན་ནོ།།བདུན་པ་
བསྒོམ་ཚུལ་སྔར་ལྟར་ལ།བརྒྱད་པ་བསྒོམ་པའི་ཕན་ཡོན་ནི། སྤང་
བླང་གི་འཇུག་ལྡོག་ཚུལ་བཞིན་དུ་བྱས་ཏེ་ཐར་བ་བླ་ན་མེད་པའི་
གྲོང་ཁྱེར་དུ་ཞུགས་ནས་ལུས་ཅན་ཡོངས་ལ་ ཕན་བདེའི་སྒོ་བརྒྱ་
འབྱེད་པ་ཡིན་ནོ།། སྨྲས་པ། རྟེན་འབྱུང་ཡངས་པའི་ཁོར་ཡུག་
གསལ་བྱེད་ཅིང་།། བློ་གསལ་བློ་ཡི་འདབ་བརྒྱ་རྒོད་པའི་གཉེན།།ལུང་
རིགས་འོད་བརྒྱ་འབར་པའི་གཟི་བྱིན་ཅན།།ཐུབ་བསྟན་ནམ་མཁའི་
རྒྱན་འདི་བསྐྲུན་ པ་ ཡི།།ལེགས་བྱས་ སྙིང་པོ་མ་ ཕམ་ཚ་ཟེར་གྱིས།།
བཞད་པའི་གསུང་གི་རྗེས་འགྲོ་རྐང་དྲུག་ཚོགས།།བཤད་སྒྲུབ་སྦྲང་
རྩིར་རྣམ་རོལ་ཟག་མེད་ཀྱིས།།དགའ་བའི་མྱོས་ལྡན་རྩེ་བས་གར་
བསྒྱུར་ཤོག།དེ་ཚེ་རྣམ་ཀུན་མཆོག་ལྡན་སྟོང་བའི་མཁར།།རྟེན་འབྱུང་
ཆུ་འཛིན་གླལ་བའི་སྒྲ་དབྱངས་ཀྱིས།།སྐལ་བཟང་བློ་གསལ་བྱེ་བའི་
214 •

རྟེན་འབྲེལ་ལུང་རིགས་བང་མཛོད།
མདོང་མཐའ་མ།།དོན་གཉིས་གཏོས་བཟང་འཛིན་པས་སྒེག་གྱུར་
ཅིག། ཅེས་པ་འདི་ནི་བསྟན་པའི་གསལ་བྱེད་མཆོག་སྤྲུལ་གྲགས་
པ་རྒྱལ་མཚན་གྱི་འཛིན་ཆོས་སུ་བཙུན་པ་དཀོན་མཆོག་བསྟན་པའི་
སྒྲོན་མེས་རང་ལོ་ཉེར་གསུམ་པ་ལ་དཔལ་ལྡན་འབྲས་སྤུངས་སུ་བྲིས་
པའོ། །
དང་། འབའ་
ਸਰਵਰ ਮਾਰਲਕਸ਼ਮਸ਼ਕਲ ਤਉ ਬ
215 •

རྣམ་ཐར་སྒོ་གསུམ།
༄༅།།རྣམ་ཐར་སྒོ་གསུམ་གྱི་རྣམ་པར་བཞག་
པ་ལེགས་བཤད་རྒྱ་མཚོའི་རྦ་རླབས་
ཞེས་བྱ་བ་བཞུགས་སོ།།
༄༅།། བླ་མ་དང་འཇམ་པའི་དབྱངས་ལ་ ཕྱག་འཚལ་ལོ།། ཞི་སྒོ་
གཉིས་སུ་མེད་པ་མི་འགྱུར་དག་པ་དོན་དམ་དབྱིངས་ཀྱི་མཁར།།ཞི་
བའི་རོལ་རྗེས་ཆགས་དམན་རྟོག་ར་རིའི་དྲི་མ་དང་བྲལ་ཞིང་།། ཞི་
འགྱུར་མཛད་པའི་བསིལ་ཟེར་འབུམ་དུ་སྤྲོ་བའི་རྩེ་དགའ་ལྷུར་ལེན་
པ།ཞི་བ་མཆོག་བརྙེས་ཐུབ་པའི་ཟླ་བ་ལུས་ཅན་བདེ་འབྱུང་གཙུག་
ན་རྒྱལ།། གང་ གིས་ལེགས་ཕྱེ་རྣམ་ པར་ ཐར་བའི་སྒོར།རང་ཉིད་
དངོས་སུ་འཇུག་པར་མ་ནུས་ཀྱང་།། བློ་མིག་དག་ པའི་རིང་ནས་
མཐོང་གྱུར་ཏེ།།ཐར་འདོད་མགྲོན་ལ་མ་ནོར་སྦྲན་པར་བྱ།དེ་ལ་
འདིར་ཐེག་པ་གསུམ་གྱི་དགྲ་བཅོམ་མཐའ་དག་གི་གཤེགས་ཤུལ།
ཐར་བ་ འདོད་ པའི་སྐྱེ་བོ་མ་ལུས་ པའི་འཇུག་ངོགས་ བདེ་ བར་
གཤེགས་པའི་གསུང་རབ་ཐམས་ཅད་ཀྱི་གནད་དོན། ཡུལ་ཅན་
རྣམ་པར་ཐར་བའི་སྒོ་གསུམ་རྣམ་བཞག་ཕྱེ་སྟེ་བཤད་པ་ལ་གསུམ།
གང་ལས་གསུངས་པའི་ཁུངས་དགོད་པ་དང་།དེའི་དོན་གྲུབ་མཐའ་
སོ་སོས་བཀྲལ་ཚུལ་དང་།དེ་དག་གི་མཐའ་ཅུང་ཟད་དཔྱད་པའོ།།
དང་པོ་ལ་ཡང་འདིར་བཀོད་པའི་རྩ་བའི་མདོ་དངོས་ཀྱི་དོན་དང་།

རྣམ་ཐར་སྒོ་གསུམ།
རྣམ་གྲངས་མདོ་རྒྱུད་གཞན་ལས་གསུངས་ཚུལ་གཉིས། དང་པོ་ནི།
འཕགས་པ་ཡུལ་འཁོར་སྐྱོང་གིས་ཞུས་པ་ལས། སྟོང་པ་ཞི་བ་སྐྱེ་བ་
མེད་པའི་ཚུལ།།མི་ཤེས་པས་ནི་འགྲོ་བ་འཁྱམས་གྱུར་པ། དེ་དག་
ཐུགས་རྗེ་མངའ་བས་ཐབས་ཚུལ་དང་།།རིགས་པ་བརྒྱ་དག་གིས་ནི་
འཛུད་པར་མཛད།།ཅེས་གསུངས་ཏེ། ཆོས་རྣམས་རང་གི་ངོ་བོ་
བདེན་པས་སྟོང་པའི་སྟོང་པ་ཉིད་དང་།ཞི་བ་སྟེ་རྒྱུ་བདེན་པས་སྟོང་
པའི་མཚན་མ་མེད་པ་དང་།འབྲས་བུ་བདེན་པའི་སྐྱེ་བ་མེད་པས་
སྨོན་པ་མེད་པ་སྟེ། ཡུལ་རྣམ་པར་ཐར་བའི་སྒོ་གསུམ་པོ་འདི་ཁོང་
དུ་མ་ཆུད་པའི་སྟོབས་ཀྱིས་ང་དང་ང་ཡིར་འཛིན་པའི་དབང་དུ་
སོང་སྟེ་ལས་སྣ་ཚོགས་པ་ལ་འཇུག་ཅིང་།དེའི་མཐུས་འཁོར་བ་སྡུག་
བསྔལ་གྱི་རྒྱ་མཚོ་འདིར་འགལ་མེའི་འཁོར་ལོ་བཞིན་དུ་འཁོར་བའི་
འགྲོ་བ་འདི་དག་ལ་སྟོན་པ་ཐུགས་རྗེའི་བདག་ཉིད་ཅན་དེས་ཐུགས་
བརྩེ་བས་དགོངས་ཏེ། རེ་ཞིག་བདག་ཡོད་པར་ སྟོན་ པ་སོགས་
ཐབས་ཀྱི་ཚུལ་མི་འདྲ་བ་དང་།རྟེན་འབྱུང་སོགས་རིགས་པའི་རྣམ་
གྲངས་བརྒྱ་ཕྲག་གི་སྒོ་ནས་གོང་དུ་བཤད་པའི་རྣམ་ཐར་སྒོ་གསུམ་
པོ་དེར་འཛུད་པར་མཛད་པ་ཡིན་ཏེ། དེ་ལྟར་ན་དྲང་ངེས་ཀྱི་སྡེ་
སྣོད་ཇི་སྙེད་ཅིག་བཀའ་སྩལ་པ་ཐམས་ཅད་ཀྱང་སྒོ་འདི་ནས་ཞུགས་
ཏེ།རིམ་གྱིས་ཐར་བའི་གྲོང་ཁྱེར་དུ་བགྲོད་པའི་ཐབས་སུ་གྱུར་བ་ཤ་
སྟག་ཡིན་ནོ།།གཉིས་པ་ནི། འོད་སྲུང་གི་ལེའུལས། གང་དག་སྟོང་
པ་ཉིད་ཀྱིས་ཆོས་རྣམས་སྟོང་པར་མི་བྱེད་དེ། ཆོས་རྣམས་ཉིད་
• 217 ，

རྣམ་ཐར་སྒོ་གསུམ།
སྟོང་པ་དང་།གང་མཚན་མ་མེད་པས་ཆོས་རྣམས་མཚན་མ་མེད་
པར་མི་བྱེད་དེ། ཆོས་རྣམས་ཉིད་མཚན་མ་མེད་པ་དང་།གང་སྨོན་
། ཆོས་རྣམས་
པ་མེད་པས་ཆོས་རྣམས་སྨོན་པ་མེད་པར་མི་བྱེད་དེ
ཉིད་སྨོན་པ་མེད་པར་གང་དག་དེ་ལྟར་སོ་སོར་རྟོག་པ་དེ་ནི་འོད་
སྲུང་དབུ་མའི་ལམ་ཆོས་ལ་སོ་སོར་ཡང་དག་པར་རྟོག་པ་ཞེས་བྱའོ་
ཞེས་དང་།ཤེར་ཕྱིན་གྱིས་མདོ་ལས། ཆོས་ཐམས་ཅད་ངོ་བོ་ཉིད་མ་
མཆིས་པ།སྐྱེ་པ་མ་མཆིས་པ།འགགས་པ་མ་མཆིས་པ་ཞེས་ སོགས་
རྣམ་གྲངས་དུ་མར་གསུངས་ ཤིང་།ཏིང་ངེ་འཛིན་ རྒྱལ་ བོར་ཡང་།
སྲིད་གསུམ་རྨི་ལམ་དང་འདྲ་སྙིང་པོ་མེད།།མྱུར་དུ་འཇིག་ཅིང་མི་
རྟག་སྒྱུ་མ་བཞིན།།འོང་བ་མེད་ཅིང་འདི་ནས་འགྲོ་བའང་མེད།།རྒྱུན་
རྣམས་རྟག་ ཏུ་ སྟོང་ཞིང་མཚན་མ་མེད།། ཅེས་རྒྱུ་ལས་སྐྱེ་བ་དང་།
འབྲས་བུའི་ངོ་པོར་འགྲོ་བ་དང་།དེའི་བར་དུ་གནས་པའི་རྒྱུན་རང་
གི་ངོ་བོ་གསུམ་ག་བདེན་པས་སྟོང་པ་སྟེ་རྒྱུ་འབྲས་ངོ་བོ་གསུམ་ལ་
སྦྱོར་པའི་རྣམ་ཐར་སྒོ་གསུམ་དང་།ཡང་།སེམས་དམྱལ་འཇིགས་པ་
ང་ཡིས་བསྟན་བྱས་ཏེ།།སེམས་ཅན་སྟོང་ཕྲག་དུ་མ་སྐྱོ་བྱས་ཀྱང་གང་
དག་ཤི་འཕོས་ངན་སོང་རྟག་འགྲོ་པའི།།འགྲོ་བ་འདི་དག་ནམ་ཡང་
ཡོད་མ་ཡིན།།ཅེས་གང་དུ་སྐྱེ་བ་དང་།དེར་སྐྱེ་བ་པོ་དང་།དེའི་སྐྱེ་བ་སྟེ་
གསུམ་ག་བདེན་པས་སྟོང་པ་བྱ་བྱེད་ལས་གསུམ་ལ་སྦྱར་བའི་རྣམ་
ཐར་སྒོ་ གསུམ་ གསུངས་ སོ།། དེ་ བཞིན་ དུ་ རྒྱུད་ཀྱང་།རྣམ་ སྣང་
མངོན་བྱང་ལས། སེམས་ནི་རང་དངོས་མེད་ཕྱིར་དང་།། རྒྱུ་དང་
• 218 •

རྣམ་ཐར་སྒོ་གསུམ།
འབྲས་བུ་སྤང་བའི་ཕྱིར།།ཞེས་རྒྱུ་འབྲས་ངོ་བོ་གསུམ་ལ་སྦྱར་བ་དང་།
འདུས་པའི་ རྩ་རྒྱུད་ལེའུ་གཉིས་པར།དངོས་པོ་མེད་པའི་སྒོམ་པ་
མེད།།བསྒོམ་པར་བྱ་བ་བསྒོམས་ པ་མིན།།དེ་ལྟར་དངོས་པོ་དངོས་
མེད་པས།།སྒོམ་པ་དམིགས་སུ་མེད་པར་རོ།།ཞེས་བྱ་བྱེད་ལས་གསུམ་
ལ་སྦྱར་ནས་གསུངས་སྟེ། ། འདོར་ན་འཁོར་གསུམ་མི་དམིགས་
པར་སྟོན་པ་མཐའ་དག་ཀྱང་རྣམ་ཐར་སྒོ་གསུམ་སྟོན་པ་ཡིན་པས།
མདོ་སྔགས་གཉིས་ཀའི་ལམ་གྱི་སྲོག་ཏུ་ཤེས་པར་བྱའོ།། གཉིས་པ་
གྲུབ་མཐའི་འདོད་ཚུལ་ལ་གཉིས་ལས་དང་པོ་གྲུབ་མཐའ་འོག་མའི་
ལུགས་ནི། མཛོད་ལས། མཚན་མེད་ཞི་བའི་རྣམ་པ་དང་།།སྟོང་
ཉིད་བདག་མེད་སྟོང་ཉིད་དུ།།འཇུག་པའོ་སྨོན་པ་མེད་པ་ནི།།དེ་ལས་
གཞན་བདེན་རྣམ་པ་ཅན།།ཞེས་འགོག་བདེན་གྱི་ཁྱད་ཆོས་འགོག་པ།
ཞི་བ། གྱ་ནོམ།ངེས་འབྱུང་བཞི་རྟོགས་པའི་མཚན་མེད་ཀྱི་ཏིང་ངེ་
འཛིན་དང་།སྟོང་བདག་མེད་གཉིས་རྟོགས་པ་སྟོང་པ་ཉིད་ཀྱི་ཏིང་
ངེ་འཛིན་དང་། སྡུག་བདེན་གྱི་རྣམ་པ་ལྷག་མ་མི་རྟག་སྡུག་བསྔལ་
གཉིས་དང་། རྒྱུ་ཀུན་འབྱུང་རྐྱེན།རབ་སྐྱེ་སྟེ་ཀུན་འབྱུང་གི་རྣམ་པ་
བཞི་དང་།ལམ།རིགས་པ།སྒྲུབ་པ།ངེས་འབྱིན་ཏེ་ལམ་བདེན་གྱི་རྣམ་
པ་བཞི་རྣམས་རྟོགས་པའི་སྨོན་མེད་ཀྱི་ཏིང་ངེ་འཛིན་དང་གསུམ་
གསུངས་སོ།།ལམ་གྱི་བཞི་རྟོགས་པ་མཚན་མེད་དུ་མ་བཤད་པ་ནི།
ལུགས་འདིར་མཚན་མེད་ཀྱི་དམིགས་པ་ལ་གཟུགས་སོགས་ཡུལ་ལྔ་
དང་།ཕོ་མོ་གཉིས་དང་།འདུ་བྱས་ཀྱི་མཚན་ཉིད་སྐྱེ་འགག་གནས་
， 219 •

རྣམ་ཐར་སྒོ་གསུམ།
གསུམ་སྟེ་བཅུ་ཆར་གྱི་མཚན་མ་དང་བྲལ་བ་ཞིག་དགོས་ཤིང་ལམ་
ལ་དེ་མ་ཚད་པའི་ཕྱིར་དང་།ལམ་སུན་འབྱིན་པའི་ལམ་གསུམ་གྱི་སྒོ་
ནས་ཟག་མེད་ལམ་བདེན་ལ་ཡང་སྨོན་པ་བཀག་སྟེ་ལྷག་མེད་དུ་
འཇུག་པའི་ཚེ་ཆུ་ཐོན་པའི་ གཟིངས་ ལྟར་འདོད་དགོས་ པའི་རྒྱུ་
མཚན་གྱིས་སྨོན་ མེད་ དུ་བཤད་ པ་ ཡིན་ པའི་ ཕྱིར་ ཏེ། མཛོད་
འགྲེལ་ལས། མཚན་མ་བཅུ་དང་ཕྲལ་པའི་ཕྱིར་མཚན་མ་མེད་པ་
ཡིན་ནོ།།དེ་ལ་དམིགས་པའི་ཏིང་ངེ་འཛིན་ནི་མཚན་མ་མེད་པའི་ངེ་is
འཛིན་ཏེ།ཞེས་དང་།ལམ་ཡང་གདོན་མི་ཟ་བར་གཟིངས་ལྟ་བུར་ir
འདོར་བར་བྱ་བ་ཡིན་པ་ཉིད་ཀྱི་ཕྱིར།དེའི་རྣམ་པ་ཅན་གྱི་ཏིང་ངེ་is
འཛིན་ནི་སྨོན་པ་མེད་པ་ ཡིན་ཏེ། དེ་ལས་འདའ་བ་མངོན་དུ་
in
ཕྱོགས་པའི་ཕྱིར་རོ།།ཞེས་གསུངས་པས་སོ།།འདིར་དབང་པོ་མཚན་
མར་མ་སྨོས་པ་ནི་ཡིད་འཕྲོག་པར་མི་བྱེད་པའི་གནད་ཀྱིས་ཡིན་
པར་གང་སྤེལ་ལས་གསུངས་སོ།། གཉིས་པ་གྲུབ་མཐའ་གོང་མའི་
ལུགས་ལ་ཐེག་ཆེན་ཐུན་མོང་མ་ཡིན་པ་དཔལ་ལྡན་ཐལ་འགྱུར་པའི་
ལུགས་ནི་གོང་དུ་སྨོས་པ་ལྟར་འཁོར་གསུམ་བདེན་པས་སྟོང་པའི་
རྣམ་ཐར་སྒོ་གསུམ་པོ་དེ་ཉིད་ཡིན་ལ། ཐུན་མོང་པ་ནི། འགྲེལ་
ཆུང་དོན་གསལ་ལས། སྟོང་པ་དང་བདག་མེད་པའི་རྣམ་པའི་ངོ་
བོ་ཉིད་ནི་རྣམ་པར་ཐར་པའི་སྒོ་དང་པོའོ།། འགོག་པ་དང་ལམ་གྱི་
བདེན་པའི་རྣམ་པའི་ངོ་བོ་ཉིད་ནི་གཉིས་པའོ།། མི་རྟག་པ་དང་
སྡུག་བསྔལ་བ་དང་ཀུན་འབྱུང་པའི་བདེན་པའི་རྣམ་པའི་ངོ་བོ་ཉིད་
220

རྣམ་ཐར་སྒོ་གསུམ།
ནི་གསུམ་པ་སྟེ་ཞེས་གཞན་རྣམས་མཛོད་དང་མཐུན་ཡང་ལམ་གྱི་
བཞི་རྟོགས་མཚན་མེད་དུ་ བཤད་ པ་ནི་ཁྱོད་ པར་ རོ།། དེའི་རྒྱུ་
མཚན་ཡང་། གསེར་ཕྲེང་ལས། ལམ་གྱི་བཞི་དེར་མ་བཤད་པ་ནི་
གཟུགས་ལ་ སོགས་པའི་དངོས་ བོའམ་ཡུལ་ གྱི་མཚན་མ་བཅུ་ལ་
མཚན་མར་བྱས་ནས་དེ་འགོག་པའི་ཉན་ཐོས་ཀྱི་ལམ་གྱི་དབང་དུ་
འདིར་ཡུལ་ཅན་མཚན་མའི་རྣམ་རྟོག་བྲལ་བྱེད་དང་
བྱས་པས། 
བྲལ་བའི་དབང་དུ་བྱས་པས་མི་འགལ་ལོ།ཞེས་གསུངས་ཤིང་གཙོ་བོ་
། ཐེག་
ལྷག་མེད་ཀྱི་ཚེ་བེམ་རིག་རྒྱུན་ཆད་མི་དགོས་པ་ལ་ཐུག་གོ
ཆེན་ཐུན་མོང་བས་བཤད་ཚུལ་འདིར་ཁོ་ནར་ངེས་པ་ཡང་མ་ཡིན་
ཏེ། མདོ་ སྡེ་ རྒྱན་ ལས། ཏིང་འཛིན་ གསུམ་ གྱི་ སྤྱོད་ཡུལ་ ནི།།
བདག་མེད་རྣམ་པ་གཉིས་པོ་དང་།། རྟག་ཏུ་འཛིན་པའི་རྟེན་དང་
ནི།།དེ་རྟག་ཉེར་ཞི་ཡིན་ཞེས་བྱ།།ཞེས་བདག་མེད་གཉིས་རྟོགས་པ་
སྟོང་པ་ཉིད་ཀྱི་ཏིང་ངེ་འཛིན་དང་།བདག་ ཏུ་འཛིན་པའི་རྟེན་ཉེ་
བར་ལེན་པའི་ཕུང་པོ་ལྔ་ལ་ཉེས་དམིགས་སུ་ལྟ་བ་སྨོན་མེད་ཀྱི་ཏིང་
ཕན་
ངེ་འཛིན་དང་།རྟེན་དེ་གཏན་ཉེ་བར་ཞི་བའི་མྱང་འདས་ལ་ 
།། བསྡུ་བ་
ཡོན་དུ་ལྟ་བ་མཚན་མེད་ཀྱི་ཏིང་ངེ་འཛིན་དུ་གསུངས་སོ
ཀུན་བརྟགས་པའི་ངོ་བོ་ཉིད་ལ་བརྟེན་ནས་ནི་རྣམ་པར་
ལས། 
ཐར་པའི་སྒོ་སྟོང་པ་ཉིད་རྣམ་པར་བཞག་གོ།གཞན་གྱི་དབང་གི་ངོ༌
བོ་ཉིད་ལ་བརྟེན་ནས་ནི་རྣམ་པར་ཐར་པའི་སྒོ་སྨོན་པ་མེད་པ་རྣམ་
ཡོངས་སུ་གྲུབ་པའི་ངོ་བོ་ཉིད་ལ་བརྟེན་ནས་ནི་རྣམ་
པར་གཞག་གོ།
• 221 .

རྣམ་ཐར་སྒོ་གསུམ།
པར་ཐར་པའི་སྒོ་མཚན་མ་མེད་པ་རྣམ་པར་བཞག་གོ།ཞེས་གསུངས་
པ་ཡང་འདི་དང་གནད་གཅིག་སྟེ། རིམ་བཞིན་བདག་གཉིས་སུ་
ཀུན་བཏགས་པ་ལྟར་རྣམ་པར་མི་རྟོག་པ་དང་། མ་དག་པའི་གཞན་
དབང་ལ་རྒྱབ་ཀྱིས་ཕྱོགས་པ་དང་།ཆོས་ཀྱི་དབྱིངས་ཀྱི་རང་བཞིན་
མྱང་འདས་ལ་དགའ་པའི་རྣམ་ ཅན་དུ བཞག་པའི་ཕྱིར། རྒྱན་
ལས། རྣམ་པར་མི་རྟོག་རྒྱབ་ཀྱིས་ཕྱོགས།།རྟག་ཏུ་དགའ་དང་ལྡན་
པའོ།།ཞེས་ སོ།།ཏིང་ངེ་འཛིན་གསུམ་པོ་འདིར་ཆོས་ཀྱི་སྡོམ་བཞིས་
འགྲུབ་ཚུལ་ཡང་། རྒྱུན་ལས། ཏིང་ངེ་འཛིན་གྱི་རྒྱུ་ཉིད་དུ།།ཆོས་
ཀྱི་སྡོམ་ནི་རྣམ་པ་བཞི།།ཞེས་དང་།དབྱིག་འགྲེལ་ལས། དེ་ལ་འདུ་
བྱེད་ཐམས་ ཅད་ནི་མི་རྟག་ པའོ།། འདུ་ བྱེད་ ཐམས་ ཅད་ནི་ སྡུག་
བསྔལ་པའོ་ཞེས་བྱ་བ་ནི་སྨོན་པ་མེད་པའི་ཏིང་ངེ་འཛིན་གྱི་རྒྱུའི་
དངོས་པོར་བསྟན་ཏོ། ཆོས་ཐམས་ཅད་ནི་བདག་མེད་པའོ་ཞེས་
བྱ་བ་ནི་སྟོང་པ་ཉིད་ཀྱིའོ།།མྱང་ངན་ལས་འདས་པ་ནི་ཞིའོ།།ཞེས་བྱ་བ་
ནི་མཚན་མ་མེད་པའི་ཏིང་ངེ་འཛིན་གྱིའོ།། ཞེས་གསུངས་ཏེ་ཞིབ་
པར་དེ་དག་ཏུ་བལྟའོ།། གསུམ་པ་མཐའ་དཔྱད་པ་ལ། ཁ་ཅིག་ན་
རེ། ཁྱོད་ཀྱིས་དྲངས་པའི་ཡུལ་འཁོར་སྐྱོང་གིས་ཞུས་པའི་ལུང་དེ་
མི་འཐད་ པར་ ཐལ། ལུང་ དེ་ ཡུལ་འཁོར་སྐྱོང་ གིས་ ཞུས་ པའི་
མདོར་མེད་པའི་ཕྱིར་ན།མཁས་པ་ཁ་ཅིག་བོད་ཏུ་འགྱུར་བའི་མདོ་
འདིར་མེད་ཀྱང་དབུ་མ་སྣང་བ་སོགས་སུ་དྲངས་པ་འདིར་བཀོད་པ་
ཡིན་པས་མི་འགལ་ཟེར།གཉིས་ཀ་མི་འཐད་པར་ཐལ།ཡུལ་འཁོར་
• 222 .

རྣམ་ཐར་སྒོ་གསུམ།
སྐྱོང་ཞུས་བོད་དུ་འགྱུར་བ་འདིར་ཡང་དེ་ཡོད་པའི་ཕྱིར། དེར་
ཐལ། ཡུལ་འཁོར་སྐྱོང་གིས་ཞུས་པ་ཆུང་དུ་ལོགས་སུ་བཞུགས་པ་
དེར་མེད་ཀྱང་དཀོན་བརྩེགས་པའི་ཆོས་ཀྱི་རྣམ་གྲངས་བཅོ་བརྒྱད་
པ་ཡུལ་འཁོར་སྐྱོང་ཞུས་ཀྱི་ལེའུ་ནང་དུ་ཡོད་པའི་ཕྱིར་ཏེ། དེ་ཉིད་
ལས། སྟོང་པ་ཞི་བ་སྐྱེ་བ་མེད་པའི་ཚུལ།། མི་ཤེས་པས་ནི་འགྲོ་བ་
འཁྱམས་གྱུར་ཏེ།ཐུགས་རྗེའི་ཐབས་ཚུལ་རིགས་པ་བརྒྱ་དག་གིས།།
དེ་དག་རྣམས་ནི་འཛུད་པར་མཛད་པ་ལགས།།ཞེས་འབྱུང་བ་དང་
སྔ་མ་གཉིས་འགྱུར་ཙམ་ལས་གཅིག་དུ་སྣང་བའི་ཕྱིར། ཡང་ཁ་
གསུམ་ལ་སྦྱར་བའི་རྣམ་ཐར་སྒོ་གསུམ་ཁོ་ན་བསྟན་ཟེར་ན་དེ་མ་
ཡིན་པར་ཐལ། ཚིགས་བཅད་འདི་ལ་ཚུལ་བཞིའི་བཤད་པ་འབྱུང་
པ་ལས་ཡིག་དོན་གྱི་སྐབས་སུ་མཐའ་བཞི་བཀག་པའི་སྒོ་ནས་ལས་
སུ་གྱུར་པ་སྒོམ་བྱའི་དེ་ཁོ་ན་ཉིད་དང་།བྱེད་པ་པོ་བསྒོམ་མཁན་གྱི་
གང་ཟག་དང་།དེས་དེ་བསྒོམ་པའི་བྱ་བ་སྟེ། བྱ་བྱེད་ལས་གསུམ་
བདེན་པས་སྟོང་པ་ལ་བཤད་ཀྱང་།སྤྱི་དོན་གྱི་སྐབས་སུ་རྒྱུ་འབྲས་ངོ་
བོ་གསུམ་ལ་སྦྱར་བའི་ཕྱིར། སྒྲོན་གསལ་ལས།གང་ཡང་རྒྱུ་དང་
འབྲས་བུའི་རྣམ་ པ་ ལ་ མངོན་ པར་ཞེན་ནས་ སྒོམ་ ན། དེ་ ཡང་
རིགས་པ་ མ་ ཡིན་ཏེ། ཞེས་ སོགས་ དང་། ཤུནྱ་ ཏའི་ སྔགས་ དོན་
བཤད་པའི་ཐད་ཀྱི་སྒྲུབ་ཐབས་ཀུན་བཟང་ལས། ངོ་བོ་ཉིད་དང་
བྲལ་ཕྱིར་སྟོང་པ་སྟེ།།དེ་བཞིན་རྒྱུ་དང་བྲལ་ཕྱིར་མཚན་མ་མེད།།རྟོག་
• 223 .

རྣམ་ཐར་སྒོ་གསུམ།
པ་རྣམས་དང་བྲལ་ཕྱིར་དངོས་པོ་ནི།། མ་ལུས་སྨོན་པ་ལས་ནི་ངེས་
པར་གྲོལ།།ཞེས་གསུངས་པའི་ཕྱིར། ཁྱབ་སྟེ།རྩ་རྒྱུད་ཀྱི་ལུང་དེ་དང་།
ཤུནྱ་ཏའི་སྔགས་དོན་གཉིས་གཅིག་ཏུ་འགྲོ་དགོས་པའི་ཕྱིར།མདོར་
བྱས་ལས།དངོས་ པོ་ མེད་ པས་ སྒོམ་ པ་ མེད།། ཅེས་ པ་ནས། ཚིགས་
བཅད་འདི་ཡིས་རྒྱུ་མི་རྒྱུའི།།བདག་ཉིད་ཆེ་རྣམས་སྟོང་པར་བསྒོམ།།
ཆོ་གའི་སྦྱོར་བ་འདིར་ཡིས་ནི།།ཡེ་ཤེས་ས་གཞིར་བྱིན་གྱིས་བརླབས།།
ཞེས་གསུངས་པའི་ཕྱིར། ཡང་ཁོ་ན་རེ། ཁྱོད་ཀྱིས་བྱ་བྱེད་ལས་
གསུམ་ལ་སྦྱོར་ཚུལ་དེ་མི་འཐད་པར་ཐལ། དེ་བཞིན་ཉིད་དེ་དེ་
གསུམ་དུ་ཕྱེ་བའི་ལས་མ་ཡིན་པའི་ཕྱིར།དེར་ཐལ། དེ་བྱ་བྱེད་ལས་
གསུམ་དུ་ཕྱེ་བའི་ནང་གི་བྱ་བ་ཡིན་པའི་ཕྱིར་ཏེ། དེ་བསྒོམ་བྱ་དང་
སྒོམ་བྱེད་གཉིས་སུ་ཕྱེ་བའི་ནང་གི་བསྒོམ་པར་བྱ་བ་ཡིན་པའི་ཕྱིར་
ན་མ་ཁྱབགོང་དུ་འདོད་ན།ཚད་མས་གཞལ་བྱ་རྟོགས་པ་ལྟ་བུའི་ཚེ་
གཞལ་བྱ་དེ་བྱ་བ་དང་།ཚད་མ་བྱེད་པར་འཇོག་ཅིང་།སྲོག་གཅོད་ལྟ་
བུ་ལ་ཡང་བསད་བྱ་དེ་བྱ་བ་དང་།གསོད་པ་པོ་དེ་བྱེད་པར་འཇོག་
རིགས་པར་ཐལ། དེ་ལ་ཡང་།གཞལ་བྱ་དང་བསད་བྱ་ཞེས་བྱ་བའི་
ཚིག་འབྱུང་པའི་ཕྱིར།ཁྱབ་པ་ཁས། འདོད་མི་ནུས་སྟེ། གསེར་
འཕྲེང་ལས། ལས་སུ་བྱ་བ་གང་བསད་པར་བྱ་བ་དང་བྱེད་པ་པོ་
གང་གིས་གསོད་པ་པོ་དང་།བྱ་བའི་རང་བཞིན་བསད་པ་སྟེ།ཞེས་
དང་།རྣམ་འགྲེལ་ཊཀི་ཆེན་ལས། འབྲས་བུ་ནི་མཚོན་བྱ། ཚད་མ་
ནི་མཚན་ཉིད། གཞལ་བྱ་ནི་ཚད་མ་དང་། འབྲས་བུ་དེ་གཉིས་
： 224

རྣམ་ཐར་སྒོ་གསུམ།།
ཀྱིས་སྒྲོ་འདོགས་ གཅད་པར་བྱ་བའི་ཡུལ་ ལོ།།དེ་དག་ནི་ རིམ་པ་
བཞིན་བྱ་བ་དང་། བྱེད་པ་དང་།ལས་ཀྱི་བདག་ཉིད་དུ་བརྗོད་དོ།།
ཞེས་པས་བསད་བྱ་དང་གཞལ་བྱ་གཉིས་ལས་སུ་གསུངས་པའི་ཕྱིར།
གཞན་ཡང་། ཚད་མ་མདོ་ལས། བྱ་བ་མེད་པའང་མ་ཡིན་ནོ།།
ཞེས་དང་། དེའི་རང་འགྲེལ་ལས། འདིལ་ཕྱི་རོལ་བ་རྣམས་ཀྱི་
བཞིན་དུ་ཚད་མ་ལས་འབྲས་བུ་དོན་གཞན་དུ་གྱུར་བ་ནི་མེད་ཀྱི།
ཞེས་བྱ་བ་རྫས་གཞན་མེད་ཀྱང་བྱ་བ་གཏན་མེད་དུ་མི་འགྱུར་བའི་
སྐྱོན་སྤོང་མཛད་པ་འབྲེལ་མེད་པར་ཐལ། བྱ་བ་དེ་བྱེད་པ་ལས་
རྫས་གཞན་དུ་མ་གྲུབ་པའི་ཁས་བླང་རང་ལ་མེད་པའི་ཕྱིར། དེར་
ཐལ། ཁྱོད་གྱིས་བསད་བྱ་དེ་བྱ་བར་བཞག་པ་གང་ཞིག བསད་
བྱ་དེ་གསོད་པ་པོའི་བདག་ཉིད་དུ་ཁས་ལེན་པ་བཞད་གད་ཡིན་
པའི་ཕྱིར། བྱས་ པ་ ལ་ ཁོ་ ན་ རེ། སྐྱོན་དེ་མི་འཇུག་པར་ཐལ།
ཚད་མ་མདོར་གསུངས་པ་དེ་ཚད་འབྲས་ཀྱི་དབང་དུ་བྱས་པ་ཡིན་
ཀྱི་བྱ་བྱེད་ཀྱི་རྣམ་བཞག་གཞན་ལ་དེ་སྦྱོར་མི་དགོས་པའི་ཕྱིར་ཟེར་
ན་གཏན་མི་འཐད་པར་ཐལ། བྱ་བྱེད་ལས་གསུམ་དུ་ཕྱེ་བ་ཐམས་
ཅད་ལ་བྱ་བ་དེ་བྱེད་པ་ལས་ལྡོག་ཆོས་ཙམ་ཐ་དད་དུ་ཡོད་ཀྱང་།
རྫས་ཐ་དད་མེད་པར་བྱེད་པ་དེས་ལས་དེ་བསྒྲུབ་པའི་ཆ་ཙམ་ལ་
བཏགས་ནས་འཇོག་དགོས་པ་མཐུན་པའི་ཕྱིར་ཏེ། དཔེར་ན་སྟ་
རེས་ཤིང་བཅད་པའི་ཚེ། སྟ་རེ་ལས་དོན་གཞན་དུ་ཤིང་བཅད་
པའི་བྱ་བ་ཡོད་ན་སྟ་རེས་ཤིང་བཅད་པ་མ་ཡིན་པར་འགྱུར་བའི་
• 225 •

རྣམ་ཐར་སྒོ་གསུམ།
ཕྱིར་ཞེས་སྟོན་པ་ལ། རྣམ་འགྲེལ་ལས། ཆོས་ཐ་དད་པ་ཁས་ལེན་
པའི་ཕྱིར།དངོས་སུ་ཐ་དད་མེད་པར་འདོད། བྱ་བ་བྱེད་པའི་ཐ་
སྙད་དག ། ཐམས་ཅད་དེ་ལྟར་རྣམ་པར་གནས། ཞེས་དང་།
ལྷས་ཀྱང་ཐམས་ཅད་དེ་ལྟའི་རྣམ་པ་ཅན། ཉེ་བར་བཏགས་པའི་
རང་བཞིན་ཡིན་གྱི། དངོས་པོ་ལ་བསྟེན་པ་ ཅན་ནི་མ་ཡིན་ནོ།།
ཞེས་གསུངས་པའི་ཕྱིར། ཡང་ཁ་ཅིག བྱ་བྱེད་ལས་གསུམ་ལ་
སྦྱར་ནས་འཁོར་གསུམ་ མི་དམིགས་ པ་ བཞག་ཀྱང་རྣམ་ ཐར་ སྒོ་
གསུམ་འཇོག་པ་མི་འཐད་པར་ཐལ། དེ་དེ་གསུམ་དང་སོ་སོར་
སྦྱོར་ཚུལ་མེད་པའི་ཕྱིར་ན་མ་གྲུབ་ཏེ། བསྒོམ་བྱ་བདེན་པས་སྟོང་
པ་མཚན་མེད་དང་། སྒོམ་བྱེད་བདེན་པས་སྟོན་པ་སྨོན་མེད་དང༌།
བསྒོམ་པ་བདེན་པས་སྟོང་པ་སྟོང་པ་ཉིད་དུ་འཇོག་དགོས་པའི་ཕྱིར།
དང་པོ་གྲུབ་ཏེ། གསེར་ཕྲེང་ལས། རྣམ་པར་ཐར་པའི་སྒོ་མཚན་
མ་མེད་པ་རྫོགས་པར་བསྒོམ་པ་ཉིད་ཀྱིས་སེམས་ཅན་གྱི་གཟུགས་
ནས་རྣམ་མཁྱེན་གྱི་བར་ལ་མཚན་མར་འཛིན་པ་སྤོང་བར་གནས་པ་
སྟེ།ཞེས་ཡུལ་ལ་བདེན་ཞེན་བཀག་པའི་ལྡོག་ཆ་ནས་གསུངས་པའི་
ཕྱིར་དང་། འཇུག་པར། ཇི་ལྟར་དེ་ནི་གཟུགས་བརྙན་སོགས་
སྟོང་ལས།། ཤེས་པ་དེ་ཡི་རྣམ་པར་སྐྱེ་འགྱུར་ལྟར།། ཞེས་གསུངས་
པ་ལྟར། འདི་བའི་ལུགས་ཀྱི་ཡུལ་དེ་རྒྱུར་འཇོག་དགོས་ཤིང་། རྒྱུ་
དང་མཚན་ མ་ རྣམ་ གྲངས་ སུ་ འབྱུང་ པས། དེའི་ སྒོ་ ནས་ ཀྱང་
བཤད་ཆོག་ པའི་ཕྱིར། གཉིས་ པ་ གྲུབ་ ཏེ། ཀུན་ བཟང་ ལས།
• 226 •

རྣམ་ཐར་སྒོ་གསུམ། །
རྟོག་པ་རྣམས་དང་བྲལ་ཕྱིར་དངོས་པོ་ནི།། མ་ལུས་སྨོན་པ་ལས་ནི་
ངེས་པར་གྲོལ། ཞེས་དང་། བྱང་ཆུབ་ཀྱི་ཚོགས་ལས། མཚན་མ་
ཐམས་ཅད་ལོག་པར་གྱུར་བའི་ཕྱིར།། མཁས་པ་ཅི་ཕྱིར་སྨོན་ལམ་
འདེབས་པར་འགྱུར། ། ཞེས་མཚན་མེད་ཀྱི་སྐབས་སུ། ཡུལ་གྱི་
ངོ་བོ་ལ་བདེན་པར་ཞེན་པའི་རྟོག་པའམ་མཚན་མ་བཀག་པ་དེ་
ཉིད་རྒྱུ་མཚན་དུ་བྱས་ནས་ཡུལ་ དེ་ལ་ དམིགས་ པའི་སྨོན་ པ་ སྟེ་
འདུན་པ་སོགས་ཡུལ་ཅན་ལ་བདེན་ཞེན་བཀག་པའི་སྨོན་མེད་ཀྱི་
རྣམ་ཐར་གསུངས་པའི་ཕྱིར། གསུམ་པ་གྲུབ་ཏེ། བསྒོམ་པའི་བྱ་
བ་ནི་བསྒོམ་བྱ་བསྒོམ་བྱེད་གཉིས་ཚོགས་ཀྱི་སྟེང་ནས་འཇོག་དགོས་
པས་དེ་ བདེན་ སྟོང་ དུ་ གཞན་ གཉིས་ ཀྱང་ འདུ་ ལ། བསྒོམ་ བྱ་
བདེན་སྟོང་དང། བསྒོམ་བྱེད་བདེན་སྟོང་གཉིས་གཅིག་གཅིག་གི་
ནང་དུ་མི་འདུ་བའི་ཕྱིར། ཁྱབ་ཏེ། སྒོ་གསུམ་དུ་ཕྱེ་བ་དེ་དང་
དེའི་སྐབས་ཀྱི་སྟོང་བ་ཉིད་དེར་གཞན་གཉིས་ཀྱང་འདུ་བ་ཞིག་
དགོས་ཀྱི་དེ་མ་བྱུང། བཞི་བརྒྱ་བར། ཞི་སྒོ་གཉིས་པ་མེད་པ་
དང་།།ཞེས་སོགས་ཀྱིས་གནོད་པའི་ཕྱིར། སྔགས་རིམ་ལས། སྟོང་
ཉིད་དང་། མཚན་མེད་དང་། སྨོན་མེད་སོགས་བརྗོད་པ་སྒྲའི་
དབང་གིས་ཐ་དད་དུ་བཞག་གི་དོན་དམ་པར་ངོ་བོས་སྟོང་བ་ཁོ་
ནར་གཞན་གཉིས་འདུས་པར་གསུངས་པ་ནི། ཞེས་གསུངས་པའི་
ཕྱིར། དེ་ལ་ཁོ་ན་རེ། རྣམ་ཐར་སྒོ་གསུམ་དུ་ཕྱེ་བའི་ཚེ། གཞན་
གཉིས་སྟོང་བ་ཉིད་དུ་འདུ་དགོས་པ་མི་འཐད་པར་ཐལ། བུམ་པ་
• 227 •

རྣམ་ཐར་སྒོ་གསུམ།
ལྟ་བུའི་རྒྱུ་འབྲས་ངོ་བོ་གསུམ་ལ་སྦྱར་ བའི་ཚེ་མཚན་མེད་སྨོན་
མེད་གཉིས་སྟོང་བ་ཉིད་དུ་འདུ་ཚུལ་མེད་པའི་ཕྱིར། དེར་ཐལ།
དེའི་ནང་གི་མཚན་མེད་ལ་བུམ་པའི་རྒྱུའི་སྟེང་གི་སྟོང་ཉིད་དགོས་
ཤིང་སྨོན་མེད་ལ་འབྲས་བུའི་སྟེང་གི་སྟོང་ཉིད་དགོས་པའི་ཕྱིར་ཏེ།
དེའི་རྒྱུ་བདེན་པར་མེད་པ་མཚན་མེད་དང་། འབྲས་བུ་བདེན་
པར་མེད་པ་སྨོན་མེད་དུ་འཇོག་དགོས་པའི་ཕྱིར་ན་མ་ཁྱབ་སྟེ། དེ་
ཁོ་ནར་མ་ངེས་པའི་ཕྱིར། དེར་ཐལ། བུམ་པ་དོན་དམ་པར་རྒྱུ་
ལས་མ་སྐྱེས་པ་དང་། དེའི་དོན་དམ་པར་འདུས་བུ་མང་སྐྱེད་པ་
གཉིས་ཀ་ཡང་རིམ་བཞིན་མཚན་མེད་སྨོན་མེད་དུ་འཇོག་དགོས་
པའི་ཕྱིར། དེར་ཐལ། གཞི་བུམ་པ་གཅིག་པུ་ལ་ཡང་བདེན་པར་
ཞེན་པའི་ ཚེ་ རྒྱུ་ ལས་ སྐྱེས་ པའི་ ཆ་ ནས་ བདེན་ པར་ ལྟ་ བ་ དང༌།
འབྲས་བུ་སྐྱེད་པའི་ཆ་ནས་བདེན་པར་ལྟ་བ་སོགས་སྣ་ཚོགས་འབྱུང་
བས། དེ་འགོག་ཆེད་དུ་དང་རྣམ་ཐར་སྒོ་གསུམ་གྱི་དབྱེ་བ་མཛད་
པའི་ཕྱིར། ཚངས་པས་ཞུས་པ་ལས། བཅོམ་ལྡན་འདས། གང་
དག་ཆོས་འགའ་ཞིག་སྐྱེ་པའམ་འགག་པར་འཚལ་པ་དེ་དག་ནི་
སངས་རྒྱས་འབྱུང་བ་མ་ལགས་སོ།། བཅོམ་ལྡན་འདས། གང་
དག་འཁོར་བ་དངོས་པོར་འཚལ་བ་དེ་དག་ནི་འཁོར་བ་ལས་འདའ་
བ་མ་ལགས་སོ། ཞེས་སོགས་གསུངས་པའི་ཕྱིར། ཁ་ཅིག གོང་
དུ་མ་ཁྱབ་ཏེ། བུམ་པ་དོན་དམ་པར་རྒྱུ་ལས་མ་སྐྱེས་པ་ཡང་བུམ་
པའི་སྟེང་གི་སྟོང་ཉིད་མ་ཡིན་པའི་ཕྱིར་ཏེ། བུམ་པ་གཞན་སྐྱེ་མེད་

རྣམ་ཐར་སྒོ་གསུམ།
པ་བུམ་པའི་སྟོང་ཉིད་མ་ཡིན་པའི་ཕྱིར། དབུ་མའི་མཐའ་དཔྱོད་
ལས། མྱུ་གུ་གཞན་སྐྱེ་མེད་པ་སྟོང་ཉིད་མ་ཡིན་པར་ཐལ། དེ་མྱུ་
གུའི་སྟོང་ཉིད་མ་ཡིན་པའི་ཕྱིར་ན་མ་ཁྱབ། མྱུ་གུ་སྐྱེ་བའི་སྟོང་ཉིད་
ཡིན་ཀྱང་མྱུ་གུའི་སྟོང་ཉིད་མ་ཡིན་པའི་ཕྱིར། ཞེས་གསུངས་པའི་
ཕྱིར་རོ་ཟེར་ན་མ་ཁྱབ་ཏེ། གཞན་སྐྱེ་འཇོག་ཚུལ་ནི་སྐྱེ་བ་བཏགས་
ཡོད་ཙམ་གྱིས་མཚིམ་པར་བདག་ལས་ཡིན་ནམ། གཞན་ཡང་ཡིན་
ཞེས་རགས་པས་དཔྱད་ནས་བཞག་པ་ཡིན་ལ། དེ་ལྟར་སྐྱེ་བའི་
བཏགས་དོན་བཙལ་མཐར་དཔྱད་བཟོད་དུ་མ་གྲུབ་པ་སྐྱེ་བའི་སྟེང་
གི་སྟོང་ཉིད་ཡིན་པ་ལ་དགོངས་པའི་ཕྱིར། ཁྱོད་ལྟར་ན་གང་ཟག་
དོན་དམ་པར་མ་སྐྱེས་པ་དེ་ཡང་དེའི་སྐྱེ་བའི་སྟེང་གི་སྟོང་ཉིད་ཡིན་
པར་ཐལ། འདོད་པའི་ཕྱིར། འདོད་ན། དེ་ཆོས་ཀྱི་བདག་མེད་
ཕྲ་མོ་ཡིན་པར་ཐལ་ལོ།། འདོད་ན། གང་ཟག་རང་བཞིན་གྱིས་
གྲུབ་པ་ཅུང་ཟད་གཅིག་ཀྱང་མེད་པར་མཐོང་ནས། དེ་དོན་དམ་
པར་སྐྱེས་མ་སྐྱེས་ཐེ་ཚོམ་ཟ་བ་གཅིག་ཡོད་པར་ཐལ། བདག་
མེད་གཉིས་ཀྱི་རྟོགས་རིམ་འཐད་པའི་ཕྱིར། འདོད་ན། རི་བོང་
ར་གཏན་མེད་པར་མཐོང་ནས་དེ་སྐྱེས་མ་སྐྱེས་ཐེ་ཚོམ་ཟ་བ་གཅིག་
ཀྱང་ཡོད་པར་ཐལ་ལོ།། གཞན་ཡང་། གང་ཟག་དོན་དམ་པར་མ་
སྐྱེས་པ་དེ་གང་ཟག་གི་སྟེང་གི་སྟོང་ཉིད་ཡིན་པར་ཐལ། གང་ཟག་
དེ་རང་གི་རྒྱུ་རྐྱེན་རྟེན་འབྲེལ་ཚོགས་པ་ལ་བརྟེན་ནས་འབྱུང་བ་དེ་
དེའི་སྟེང་གི་ཐ་སྙད་ཕྲ་མོ་ཡིན་པའི་ཕྱིར་ཏེ། སྟོང་པ་དང་རྟེན་
• 229 •

རྣམ་ཐར་སྒོ་གསུམ།
འབྱུང་དོན་གཅིག་ཏུ་སོང་བ་དེ་བདེན་གཉིས་ཟུང་འཇུག་གི་དོན་
ཡིན་པའི་ཕྱིར། ཁོ་ན། དེ་ལྟར་ཡིན་པར་ཐལ། བུམ་པ་བདེན་
གྲུབ་ཀྱི་གཅིག་ ཏུ་ མེད་ པ་དེ་ གཅིག་ གི་ སྟོང་ ཉིད་ ཡིན་ པའི་ ཕྱིར།
དེར་ཐལ། བདེན་གྲུབ་ཀྱི་གཅིག་མེད་པ་གཅིག་གི་སྟོང་ཉིད་ཡིན་
པའི་ཕྱིར་ན་འགལ་ཁྱབ་པོ།། ཁྱོད་རང་ལ་བུམ་པ་བདེན་གྲུབ་ཀྱི་
གཅིག་ཏུ་མེད་པ་དང་། ཀ་བ་བདེན་གྲུབ་ཀྱི་གཅིག་ ཏུ་མེད་པ་
གཉིས་སྟོང་གཞི་གཅིག་པར་ཐལ། འདོད་པའི་ཕྱིར་བྱས་བ་ལ།
དེ་བུམ་པ་གཅིག་གི་སྟེང་གི་སྟོང་ཉིད་ཡིན་ཟེར་ན། ཀ་བུམ་གཉིས་
བདེན་གྲུབ་ཀྱི་གཅིག་ཏུ་མེད་དེ་ཀ་བུམ་གཉིས་གཅིག་གི་སྟོང་ཉིད་
ཡིན་པ་སོགས་འབྲེལ་མེད་ཁོ་ན་སྨྲ་དགོས་པར་འགྱུར་རོ།། ཡང་ཁ་
ཅིག བྱེ་སྨྲའི་ལུགས་ལ་རྣམ་ཐར་སྒོ་གསུམ་འཇོག་མི་རིགས་པར་
ཐལ། དེས་སྟོང་ཉིད་ཁས་མི་ལེན་པའི་ཕྱིར། དེར་ཐལ། དེ་
བསྒོམ་བྱར་ཁས་མི་ལེན་པའི་ཕྱིར་ཏེ། འཚང་རྒྱ་བ་ལ་ཡང་དེ་
བསྒོམ་མི་དགོས་པར་འདོད་པའི་ཕྱིར། སྤྱོད་འཇུག་དར་ཊཀི་ལས།
ཉན་ཐོས་སྡེ་བ་ཁ་ཅིག་སངས་རྒྱས་ཐོབ་པ་ལ་ཡང་སྟོང་ཉིད་རྟོགས་
མི་དགོས་པར་མ་ཟད། ཆོས་ཀྱི་བདག་མེད་ཀྱི་མིང་ཙམ་ཡང་ཁས་
མི་ལེན་ཅིང་། ཞེས་གསུངས་པའི་ཕྱིར་ན་མ་ཁྱབ་ཏེ། རང་གིས་
འདོད་པའི་བདེན་བཞི་ཁྱབ་ཆོས་ བཅུ་ དྲུག་ དང་ བཅས་ པར་ མ་
འདུས་བའི་སྟོང་བ་ཉིད་ཅིག་བསྒོམ་རྒྱུ་མེད་པར་འདོད་པའི་དོན་
ཡིན་པའི་ཕྱིར། སྤྱོད་འཇུག་ལས། བདེན་པ་མཐོང་པས་ གྲོལ་
• 230 •

རྣམ་ཐར་སྒོ་གསུམ།
འགྱུར་གྱི།། སྟོང་ཉིད་མཐོང་པས་ཅི་ཞིག་བྱ།། ཞེས་སོགས་རྩོད་
ཚུལ་གྱི་འབྲེལ་གྱིས་ཤེས་པའི་ཕྱིར། ཞིབ་པར་བདེན་བཞིའི་རྣམ་
བཞག་ཏུ་བཤད་ཟིན་པས་མ་སྤྲོས། ཡང་ཁ་ཅིག་ན་རེ། མདོ་སྡེ་
རྒྱུན་གྱི་བཤད་ཚུལ་དེ་འབྲེལ་བས་བཤད་ཚུལ་ལས་ལོགས་སུ་འགོད་
མི་རིགས་པར་ཐལ། དེ་གཉིས་ལ་ཁྱད་པར་མེད་པའི་ཕྱིར། དེར་
ཐལ། རྒྱུན་ལས་ཀྱང་སྡུག་ཀུན་གཉིས་སྨོན་པ་མེད་པའི་ཏིང་ངེ་
འཛིན་གྱི་ཡུལ་དང་། སྟོང་བདག་མེད་གཉིས་སྟོང་པ་ཉིད་ཀྱི་ཏིང་
ངེ་འཛིན་དང༌། འགོག་བདེན་མཚན་མ་མེད་པའི་ཏིང་ངེ་འཛིན་
གྱི་ཡུལ་དུ་བཤད་པའི་ཕྱིར་ན་མ་ཁྱབ། འདོད་མི་ནུས་ཏེ། རྒྱུན་
ལས་སྟོང་བ་ཉིད་ཀྱི་ཏིང་ངེ་འཛིན་གྱི་ཡུལ་ལ་ཆོས་ཀྱི་བདག་མེད་
བཤད་ཀྱང་། འགྲེལ་བས་མ་བཤད། ལམ་བདེན་མཚན་མེད་ཀྱི་
ཡུལ་དུ་འགྲེལ་བས་བཤད་ཀྱང་། རྒྱན་གྱིས་མ་བཤད་པའི་ཕྱིར།
དང་པོ་གྲུབ་སྟེ། དབྱིག་འགྲེལ་ལས། སྟོང་བ་ཉིད་ཀྱི་ཏིང་ངེ་
འཛིན་ནི་གང་ཟག་དང་ཆོས་ལ་བདག་མེད་པའོ། ཞེས་གསུངས་
པའི་ཕྱིར་དང༌། འགྲེལ་པས་བཤད་ཚུལ་ཀུན་བཏུས་དང་མཐུན་
ཅིང་། དེ་ཐེག་པ་ཆེ་ཆུང་ཐུན་མོང་གི་དབང་དུ་བྱས་པའི་ཕྱིར།
གསེར་ཕྲེང་ལས་ སོ།། གཉིས་ པ་ གྲུབ་ཏེ། འགྲེལ་ བར་ བདེན་
བཞིའི་ཁྱད་ཆོས་བཅུ་དྲུག་གི་ནང་ནས་ཆ་ཕྱེ་བ་ཡིན་ལ། རྒྱན་གྱི་
སྐབས་ནས་ཆོས་ཀྱི་སྔོམ་བཞི་དང་མཚན་ཉིད་གསུམ་ལ་སྦྱར་བ་སྔར་
ལྟར་ཡིན་གྱི། ཁྱད་ཆོས་བཅུ་དྲུག་དང་སྦྱོར་བ་མིན་པས་ལམ་གྱི་
• 231 •

རྣམ་ཐར་སྒོ་གསུམ།
བཞི་རྟོགས་པ་དེ་གང་དུ་འང་འགྲེལ་པ་འགྲེལ་བཤད་རྣམས་ལས་མ་
གསུངས་པའི་ཕྱིར། བྱས་པ་ལ་ཁོ་ན་རེ། མཚན་ཉིད་གསུམ་དང་
སྦྱོར་ཚུལ་བསྡུ་བར་གསུངས་པ་དང་། དེ་མི་མཚུངས་པར་ཐལ།
བསྡུ་བས་ རྣམ་ ཐར་ གསུམ་ མཚན་ ཉིད་ གསུམ་ གྱི་ ཡུལ་ ཅན་ དུ་
གསུངས་བ་གང་ཞིག འདིར་བཤད་པའི་སྟོང་པ་ཉིད་ཀྱི་ཏིང་ངེ་
འཛིན་དེ་ཀུན་བཏགས་ཀྱི་ཡུལ་ཅན་དུ་མི་རུང་བའི་ཕྱིར། དང་པོ་
གྲུབ་ཏེ། མཆིམ་མཛོད་ལས། རྣམ་པར་གཏན་ལ་དབབ་པ་བསྡུ་
བ་ལས་ནི་ཀུན་བཏགས་དང་གཞན་དབང་དང་ཡོངས་གྲུབ་ཀྱི་ཡུལ་
ཅན་གསུམ་གྱི་དབང་དུ་བྱས་ནས་སྟོང་ཉིད་སྨོན་མེད་མཚན་མེད་ཀྱི་
ཏིང་ངེ་འཛིན་དང་གསུམ་གསུངས་སོ།། ཞེས་གསུངས་པའི་ཕྱིར་
ཟེར་ན། བསྡུ་བའི་དོན་གོང་དུ་བཤད་པ་ལྟར་ཀུན་བཏགས་ཀྱིས་
ཀུན་བཏགས་པ་ལྟར་རྣམ་པར་མི་རྟོགས་པ་དང་།འདི་བས་མྱང་
འདས་ཡོངས་གྲུབ་ཏུ་འདོད་པས་མཚན་མེད་ཡོངས་གྲུབ་ལ་བརྟེན་
པའི་དོན་ཡང་དེ་ལྟར་བྱས་ན་རྒྱན་དང་ཤིན་ཏུ་འགྲིག་པའི་ཕྱིར།
བློ་གྲོས་བརྟན་པའི་རྒྱན་གྱི་འགྲེལ་བཤད་ལས། སྟོང་པ་ཉིད་ཀྱི་
ཏིང་ངེ་འཛིན་གྱིས་ནི་ཀུན་བཏགས་ཀྱི་གང་ཟག་དང་ཆོས་ལ་བདག་
མེད་པའི་སྟོང་པ་ཉིད་ལ་དམིགས་པའི་ཕྱིར། ཞེས་དང་།འགོག་
པའི་བདེན་པ་ཡོངས་སུ་གྲུབ་པའི་མཚན་ཉིད་ལ་ནི་མཚན་མ་མེད་
པའི་ཏིང་ངེ་འཛིན་གྱིས་དམིགས་ ཏེ། ཞེས་གསུངས་ པའི་ ཕྱིར།
དེས་ན་མཆིམ་མཛོད་ལས། ཐོས་བསམ་ལས་བྱུང་པ་དང་།འཇིག་
• 232 •

རྣམ་ཐར་སྒོ་གསུམ།
རྟེན་པའི་སྒོམ་བྱུང་དང་།འཇིག་རྟེན་ལས་བདས་པའི་སྒོམ་བྱུང་གི་
ཏིང་ངེ་འཛིན་གསུམ་རིམ་པ་ལྟར་སྟོང་པ་ཉིད་ལ་སོགས་པ་དང་།
སྟོང་པ་ཉིད་ཀྱི་ཏིང་ངེ་འཛིན་ལ་སོགས་པ་དང་།རྣམ་པར་ཐར་པའི་
སྒོ་སྟོང་པ་ཉིད་ལ་སོགས་པ་ཡིན་ནོ།།ཞེས་གསུངས་སོ།།ཞེས་དང་པོར་
སྒོམ་བྱུང་དང་།གཉིས་པར་འཇིག་རྟེན་འདས་པའི་སྒོམ་བྱུང་དོར་
ནས་གསུངས་པ་འདི་ཡང་དཔྱད་དགོས་ཏེ། བསྡུ་བ་རང་ཉིད་
ལས།གང་དུ་སྟོང་པ་ཉིད་དང་།སྨོན་པ་མེད་པ་དང་།མཚན་མ་མེད་པ་
བྱེ་བྲག་མེད་པར་གསུངས་པ་དེར་ནི་དེ་དག་ཐོས་པ་དང་།བསམ་པ་
དང་།བསྒོམ་པ་ལས་བྱུང་པ་ཉིད་ཡིན་པར་བལྟ་བར་བྱའོ།།གང་དུ་དེ་
དག་ཏིང་ངེ་འཛིན་གྱི་སྒྲ་ཁོ་ནར་གསུངས་པ་དེར་ནི། དེ་དག་སྒོམ་
པ་ལས་བྱུང་པ་འཇིག་རྟེན་པ་དང་། འཇིག་རྟེན་ལས་འདས་པ་
ཉིད་ཡིན་པར་ལྟ་བར་བྱའོ།།གང་དུ་དེ་དག་རྣམ་པར་ཐར་པའི་སྒོའི་
སྒྲ་ཁོ་ནར་གསུངས་པ་དེར་ནི་དེ་དག་འཇིག་རྟེན་ལས་འདས་པ་
ཉིད་ཡིན་པར་ལྟ་བར་བྱའོ།།ཞེས་སྔ་མ་སྔ་མ་སྤྱི་དང་། ཕྱི་མ་ཕྱི་མ་བྱེ་
བྲག་ཡིན་གྱིས།ནང་ཕན་ཚུན་འགལ་པ་མ་ཡིན་པའི་ཕྱིར། འདིར་
རྣམ་ཐར་སྒོ་གསུམ་དང་།མིང་།རྒྱུ་མཚན།རྣམ་རྟོག།དེ་བཞིན་ཉིད།
ཡང་དག་པའི་ཡེ་ཤེས་ལྔ་སྦྱོར་ཚུལ་ སོགས་དུ་མ་ཡོད་ཀྱང་།ཤེས་
འདོད་ན་བསྡུ་བ་སོགས་སུ་བལྟ་དགོས་ཏེ། ཤོག་བྱང་གསུམ་གྱིས་
གཞུང་ལུགས་རྒྱ་མཚོའི་ཕ་རོལ་ཏུ་སོན་པ་མི་སྲིད་དོ།།ཁ་ཅིག་ན་རེ།
སེམས་ཙམ་ལྟར་ན་རྣམ་པར་ཐར་པའི་སྒོ་སྟོང་པ་ཉིད་ཀྱི་ཏིང་ངེ་
233 •

རྣམ་ཐར་སྒོ་གསུམ།
འཛིན་ལ་ཆོས་ཀྱི་བདག་མེད་རྟོགས་པའི་ལམ་གཅིག་མི་འཇོག་པར་
ཐལ། དེའི་ལུགས་ལ་ཐར་བ་ཐོབ་པ་ལ་ཆོས་ཀྱི་བདག་མེད་རྟོགས་
མི་དགོས་པའི་ཕྱིར་ན་མ་ཁྱབ། ཁྱབ་པར་ཐལ། ཐར་བ་ཐོབ་པ་ལ་
ཐོག་མར་དེ་ནས་འཇུག་དགོས་པའི་རྒྱུ་མཚན་གྱིས་རྣམ་པར་ཐར་
བའི་སྒོ་ཞེས་བཤད་པ་ཡིན་པའི་ཕྱིར་ན་ཡང་མ་ཁྱབ། ཁྱོད་རང་ལ་
འོ་ན། ཐེག་ཆེན་མཐོང་ལམ་བར་ཆད་མེད་ལམ་དེ་ཐར་ལམ་ཡང་
མ་ཡིན་པར་ཐལ། ཐར་བ་ཐོབ་པ་ལ་དེ་ནས་བགྲོད་མི་དགོས་པའི་
ཕྱིར་དང་།ཐར་ལམ་གྱི་སྒྲ་དོན་ ཡོད་ པའི་ཕྱིར། ཁྱབ་པ་འགྲིག།
དམན་ལམ་སྔོན་སོང་གི་དེ་ཐར་ལམ་ཡིན་མིན་དང༌། དེ་ཐར་བ་
དོན་གཉེར་གྱི་གང་ཟག་ཡིན་མིན་སོགས་སྤྲོ་སླ། ཡང་ཁ་ཅིག་ན་རེ།
བདེན་བཞིའི་ཁྱད་ཆོས་སོགས་ལ་སྦྱར་ནས་འཇོག་པ་འདི་ཐུན་མོང་
པའི་ལུགས་ཁོ་ན་དང་། རྒྱུ་འབྲས་ངོ་བོ་གསུམ་སོགས་ལ་སྦྱར་ཏེ་སྟོང་
ཉིད་གཅིག་པུ་ལ་རྣམ་ཐར་སྒོ་གསུམ་གྱི་ཆ་འབྱེད་པ་ཐེག་ཆེན་ཐུན་
མོང་མ་ཡིན་པའི་ལུགས་ཁོ་ན་ཟེར་ན། དེ་མི་འཐད་པར་ཐལ།
སེམས་ཙམ་པས་ཀྱང་འགོག་རྒྱུའི་དགག་བྱ་ལ་ཁྱད་པར་ཡོད་པ་མ་
གཏོགས། སྟོང་ཉིད་གཅིག་པུ་ལ་རྣམ་ཐར་སྒོ་གསུམ་འབྱེད་ཚུལ་
གཅིག་འདོད་པའི་ཕྱིར། དེར་ཐལ། དེས་འཁོར་པའི་སྐྱེ་བ་རང་
འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པ་བཀག་
པའི་སྨོན་མེད་དང་།འཁོར་བ་འགག་པའམ་ཟད་པའི་ཞི་བ་རང་
འཛིན་རྟོག་པའི་ཞེན་གཞིར་རང་མཚན་གྱིས་གྲུབ་པ་བཀག་པའི་
: 234 .

རྣམ་ཐར་སྒོ་གསུམ།
མཚན་མ་དང་དེ་གཉིས་ཀར་མཉམ་པའི་དབྱེ་གཞི་སྟོང་པ་ཉིད་
དང་།གསུམ་འདོད་པ་གང་ཞིག དེས་ཆོས་གཞན་ལ་ཡང་འདྲ་
བའི་ཕྱིར་ཏེ།བྱང་ས་ལས། འདུ་བྱས་ལ་མི་མཐུན་པར་བདེན་པར་
སྨོན་པ་ལས་ནི་སྨོན་པ་མེད་པའི་ཏིང་ངེ་འཛིན་རྣམ་པར་བཞག་གོ
། འདུ་མ་བྱས་མྱ་ངན་ལས་འདས་པ་ལ་སྨོན་ཅིང་ཡང་དག་པར་
མངོན་པར་དགའ་བར་འཛིན་པ་ལས་ནི་མཚན་མ་མེད་པའི་ཏིང་ངེ་
འཛིན་རྣམ་པར་བཞག་གོ།མེད་པ་ཁོ་ནའི་དངོས་པོ་གང་ཡིན་པ་དེ་
ལ་ནི་བྱང་ཆུབ་སེམས་དཔའ་སྨོན་པའམ་མི་སྨོན་པར་མི་བྱ་བར་དེ་
མེད་པ་ཁོ་ན་ཡང་དག་པ་ཇི་ལྟ་བ་བཞིན་དུ་བལྟ་བར་བྱ་སྟེ། ལྟ་བ་
དེའི་དབང་དུ་བྱས་ན་ སྟོང་ པ་ ཉིད་ཀྱི་ཏིང་ངེ་འཛིན་ རྣམ་ པར་
བཞག་ པར་ རིག་ པར་ བྱའོ།། ཞེས་ གསུངས་ པའི་ ཕྱིར། ཁྱབ་ སྟེ།
འདིས་འདུ་བྱས་ཞེས་པ་འཁོར་བ་ལ་བྱེད་དགོས་པ་འོག་མའི་ཤུགས་
ཀྱིས་ཤེས་ཤིང་།མེད་པ་ཁོ་ནའི་དངོས་པོ་གང་ཡིན་པ་དེ་ལ་ཞེས་པས།
གོང་དུ་འཁོར་འདས་ གཉིས་ ཆོས་ བདག་ གིས་དབེན་ པ་ སོ་ སོར་
བཤད་ནས་འདིར་བསྡོམས་ཏེ་མཉམ་པ་ཉིད་དུ་བསྟོན་པ་ཡིན་པའི་
ཕྱིར། དེར་ཐལ། གང་དུ་མཉམ་པའི་སྟོང་ཉིད་མི་འདྲ་ཡང་སྲིད་
ཞི་མཉམ་ཉིད་ཀྱི་སྤྱོར་བ་ཙམ་ཞིག་འདིབས་ཀྱང་འདོད་པའི་ཕྱིར
གཞན་ཡང་མི་འཐད་པར་ཐལ། ཐལ་འགྱུར་བས་ཀྱང་རྣམ་ཐར་
སྒོ་གསུམ་གང་རུང་ལ་དོན་དམ་རྣམ་ཅན་གྱིས་ཁྱབ་པ་ཁས་མི་ལན་
པའི་ཕྱིར།དེར་ཐལ། དེས་སྨོན་མེད་ཀྱི་དེ་ལ་ ཟག་ བཅས་ སྡུག་
• 235 •

རྣམ་ཐར་སྒོ་གསུམ།
བསྔལ་དུ་རྟོགས་པ་ཅིག་བཞག་པའི་ཕྱིར། རྣམ་བཤད་དགོངས་པ་
རབ་གསལ་ལས། སྨོན་པ་མེད་པའི་མཚན་ཉིད་ནི།འདུ་བྱེད་སྡུག་
བསྔལ་གྱི་བདག་ཉིད་ཅན་རྣམས་ལ་སྡུག་བསྔལ་དུ་ཡང་དག་པར་
རྗེས་སུ་ལྟ་བ། ཞེས་གསུངས་པའི་ཕྱིར། འོན་ཀྱང་སྡུག་བསྔལ་གྱི་
གནས་ལུགས་དེ་ཁོ་ན་ཉིད་རྟོགས་པ་དང་གཉིས་ཚོགས་ཀྱི་སྟེང་ནས་
འཇོག་དགོས་ཀྱི། ཟག་བཅས་སྡུག་བསྔལ་དུ་རྟོགས་པ་ཙམ་གྱིས་
དེར་མི་འགྲོ་སྟེ། ལུགས་འདིར་ཕྲ་བའི་བདག་མེད་མ་རྟོགས་ན་
ཐར་ལམ་དུ་སླབ་པར་མི་འཇོག་པའི་ཕྱིར། འདི་བས་ཟག་བཅས་
སྡུག་བསྔལ་དུ་འཇོག་ཚུལ་འདི་ལ་རྟེན་འབྱུང་གི་གནད་ཕྲ་མོ་ཞིག་
ཡོད་པའི་རྒྱུ་མཚན་གྱིས་ཡིན་ཏེ། བཞི་བརྒྱ་བ་དང་མཛོད་འགྲེལ་
རྩོད་ཚུལ་གྱི་སྟེང་ནས་ཤེས་དགོས་སོ།།དེ་ལ་ཁ་ ཅིག་ན་རེ། ཟག་
བཅས་སྡུག་བསྔལ་དུ་རྟོགས་པ་ལ་རྣམ་ཐར་གྱི་སྒོ་ཞིག་འཇོག་མི་
རིགས་པར་ཐལ། ཟག་བཅས་བདེ་བར་འཛིན་པ་དེ་འཁོར་བའི་
རྩ་བ་མ་ཡིན་པའི་ཕྱིར།ཁྱབ་སྟེ། རང་འཁོར་རྩར་འཇོག་པ་དང༌།
རང་དང་འཛིན་སྟངས་དངོས་འགལ་གྱི་ཡེ་ཤེས་དེ་ཞི་སྒོར་འཇོག་པ་
དོན་གཅིག་པའི་ཕྱིར། དེར་ཐལ། འཁོར་རྩ་ཡིན་ན་རང་དང་
འཛིན་སྟངས་དངོས་འགལ་གྱི་འཕགས་པའི་ཡེ་ཤེས་དེ་རྣམ་པར་
ཐར་བའི་སྒོ་ཡིན་པའི་ཁྱབ་པའི་ཕྱིར་ན་མ་ཁྱབ།རྟགས་གྲུབ་སྟེ།གྲུབ་
མཐའ་རྩ་བར།འཁོར་རྩ་གསུམ་དང་ཞི་སྒོ་གཅིག་པ་འགལ།།ཞེས་
འགལ་བ་བརྗོད་ཚུལ་ཡོད་པའི་ཕྱིར།ཐུན་མོང་བལྟར་ན་ཡང་ཐར་བ་
• 236 •

རྣམ་ཐར་སྒོ་གསུམ།
གཏན་མེད་དུ་འཛིན་པ་སོགས་བློ་ཀུན་བཏགས་ཡིན་པས་འཁོར་
རྩར་མི་འཐད་དང་།དེའི་ཞེན་ཡུལ་བཀག་པའི་ཡེ་ཤེས་རྣམ་པར་
ཐར་བའི་སྒོར་འདོད་པ་སྔར་བཤད་ཟིན་ཏོ།། ཁ་ཅིག་ན་རེ། རྣམ་
པར་ཐར་བའི་སྒོ་ཞེས་པའི་སྒྲ་དོན་རང་སའི་ཉོན་མོངས་དང་མ་
འདྲེས་པའི་ཆ་ནས་འཇོག་པར་ཐལ།གསེར་འཕྲེང་ལས། རང་སའི་
ཀུན་དཀྲིས་ལས་ཐར་ཞིང་དེ་དང་མ་འདྲེས་པའི་ཆ་ནས་རྣམ་ཐར་
དུ་འཇོག་གོ། ཞེས་གསུངས་པའི་ཕྱིར་ན་མ་ཁྱབ་ཏེ།དེ་རྣམ་ཐར་
བརྒྱད་ཞེས་པའི་རྣམ་ཐར་གྱི་སྒྲ་དོན་ཡིན་གྱི།རྣམ་པར་ཐར་པའི་སྒོ་
ཞེས་པའི་རྣམ་ཐར་གྱི་སྒྲ་དོན་མ་ཡིན་པའི་ཕྱིར།དེར་ཐལ།འདིའི་སྒྲ་
དོན་ནི། རྣམ་ཐར་ཞེས་པ་ཐར་བ་ལ་བྱས་ནས།དེར་འཇུག་པའི་སྒོ་
ཡིན་པས་ན་རྣམ་པར་ཐར་བའི་སྒོ་ཞེས་བཤད་པའི་ཕྱིར། མཛོད་
ཐར་བའི་སྒོ་ཡིན་པའི་ཕྱིར་རྣམ་ པར་ཐར་བའི་སྒོ།
འགྲེལ་ལས། 
ཞེས་སོ།། སྨྲས་པ། ཟབ་གསང་ཆོས་ཀྱི་དེ་ཉིད་སྨྲ་བའི་ཁ། ཟོབ་
ཀྱིས་མ་བཅད་ལྷག་པའི་ལྷས་ཕྱེ་བར།།གཞུང་བཟང་སྤྲིན་གྱི་སྒྲ་དང་
ལྷན་ཅིག་ ཏུ།། རིག་ལམ་ གློག་ཕྲེང་ དྲ་ བའི་རྣམ་ པར་ གཡོ།།འཇམ་
དཔལ་ དབྱངས་ དངོས་ འཇམ་ མགོན་ བླ་ མ་ ཡི།། ལེགས་ བཤད་
དགོངས་དོན་ལགས་པར་འགྲེལ་རྣམས་ཀྱང་།།རྣམ་ཐར་སྒོ་གསུམ་
རྣམ་པར་བཞག་པ་འདི།།ཁོ་བོའི་སྐལ་པ་ཁོ་ནར་བཞག་གམ་སྙམ།།
འདིར་འབད་ལེགས་བྱས་དུང་དང་ཀུམུ་ཏའི།།མཛེས་པ་ཕམ་བྱེད་དེ་
ཡིས་བདག་ཅག་ཀུན།།རྣམ་པར་ཐར་བའི་སྒོ་ལ་རབ་ཞུགས་ཏེ།།ཞི་བ་
• 237 .

རྣམ་ཐར་སྒོ་གསུམ།
མཆོག་གི་ཁྲི་ལ་དབང་བར་ཤོག།།ཞེས་རྣམ་ཐར་སྒོ་གསུམ་གྱི་རྣམ་
པར་བཞག་པ་ལེགས་བཤད་རྒྱ་མཚོའི་རྦ་རླབས་ཞེས་བྱ་བ་འདི་ནི།
སྔ་སོར་དཔལ་ལྡན་འབྲས་སྤངས་སུ་དོན་གཉེར་ཅན་འགའ་ཞིག་
གིས་བསྐུ ལ་ངོར་ཅུང་ཟད་བྲིས་པའི་ཐོག་ཐོས་བསམ་གླིང་གི་
གཞུང་གསར་འཛིན་གྲའི་དགེ་འདུན་རྣམས་ནས་འདི་ལྟ་བུ་ཞིག་
དགོས་ཚུལ་གྱི་བསྐུལ་མ་བྱུང་བར་བརྟེན་ཀུན་མཁྱེན་བླ་མའི་ལེགས་
བཤད་དཀར་པོའི་གན་མཛོད་ཀྱི་ཁ་སྐོངས་སུ་དམིགས་ཏེ། ཆོས་
སྨྲ་བའི་བཙུན་པ་དཀོན་མཆོག་བསྟན་པའི་སྒྲོན་མེས་རང་ལོ་ཉེར་
བདུན་པ་ལ་ཆོས་གྲ་ཆེན་པོ་བཀྲ་ཤིས་འཁྱིལ་དུ་བྲིས་པའོ།།
• 238 •

འགྲེམ་སྤེལ་སྡེ་ཁག
མཐོ་ལས་དགོན་རྣམ་རྒྱལ་ཕུན་ཚོགས་ཆོས་རྫོང་གླིང་།
རི་མོ་བ བཀྲ་ཤིས་རྒྱ་མཚོ ། །
ཀློག་འཕྲུལ་དུ་འབེབ་མཁན། ངག་བུ་རྨོངས་གྲོལ།
འབྲེལ་གཏུག་བྱེད་ས། བརྩོན་འགྲུས་རྒྱ་མཚོ། .
ཁ་པར་ཨང་གྲངས། 13897142870

- f .
6
I 
LIVE
 12
I - FILE
11 
1 . 

工本费 : 17.00 元

